Englishpolskiукраїнська![](https://a.allegroimg.com/original/3424ea/a70a9cfd4ee59ddb6d4fc30364c7/action-common-arrowhead-c3c511fba9.svg)język

### Dbamy o Twoją prywatność

Dzięki plikom cookies i technologiom pokrewnym oraz przetwarzaniu Twoich danych, możemy zapewnić, że dopasujemy do Ciebie wyświetlane treści.Wyrażając zgodę na przechowywanie informacji na urządzeniu końcowym lub dostęp do nich i przetwarzanie danych (w tym w obszarze profilowania, analiz rynkowych i statystycznych) sprawiasz, że łatwiej będzie odnaleźć Ci w Allegro dokładnie to, czego szukasz i potrzebujesz.Administratorem Twoich danych będzie Allegro oraz niektórzy partnerzy, z którymi współpracujemy.

**Przetwarzamy dane w celach:**

Ułatwienia korzystania z naszych stron, prezentowania spersonalizowanych treści i reklam oraz ich pomiaru, tworzenia statystyk, poprawy funkcjonalności strony.Zgodę wyrażasz dobrowolnie. Możesz ją w każdym momencie wycofać lub ponowić w zakładce [Ustawienia plików cookies](https://allegro.pl/regulaminy/dopasowanie-reklam-mGEVAZaXoc3) na stronie głównej. Wycofanie zgody nie wpływa na legalność uprzedniego przetwarzania.

[polityka plików cookies](https://allegro.pl/regulaminy/polityka-plikow-cookies-lDzYv9wn8Tn)[polityka ochrony prywatności](https://allegro.pl/regulamin/zalacznik/5)

Ok, zgadzam sięNie zgadzam sięZmieniam zgody

[![Allegro - wygodne i bezpieczne zakupy online, największy wybór ofert](https://a.allegroimg.com/original/343297/28c4320247179d1326a0c73a423e/logo-allegro-bcec72b532)](https://allegro.pl/ "Allegro - wygodne i bezpieczne zakupy online, największy wybór ofert") [Regulamin](https://allegro.pl/regulamin)
--------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------

więcej ![](https://a.allegroimg.com/original/3424ea/a70a9cfd4ee59ddb6d4fc30364c7/action-common-arrowhead-c3c511fba9) 

* Change language

1. [Allegro](https://allegro.pl/) 
2. [Regulamin Allegro](https://allegro.pl/regulamin) 

Regulamin Allegro
-----------------

**Chcesz wiedzieć, co zmieniamy?** Wcześniejsze wersje regulaminu oraz opisy wprowadzonych i planowanych zmian znajdziesz w [repozytorium](https://allegro.pl/regulaminy/repozytorium-wersji-regulaminu-allegro-na-trwalym-nosniku-eKYKPaKj1T9#).

**Jesteś sprzedającym i chcesz lepiej zrozumieć Regulamin Allegro?** Wyjaśniamy go w skrócony i przystępny sposób w [Przewodniku](https://allegro.pl/akademia/przewodnik-po-regulaminie).

* * *

_Obowiązuje od 1 lipca 2024 r._

### Spis treści

#### I. POSTANOWIENIA OGÓLNE

* [Artykuł 1. DEFINICJE](#artykul-1-definicje)
* [Artykuł 2. WARUNKI UCZESTNICTWA W ALLEGRO](#artykul-2-warunki-uczestnictwa-w-allegro)
* [Artykuł 2a. ALLEGRO BUSINESS](#artykul-2a-allegro-business)
* [Artykuł 2b. FUNKCJONALNOŚĆ GRUP RODZINNYCH](#artykul-2b-funkcjonalnosc-grup-rodzinnych)

#### II. POSTANOWIENIA SZCZEGÓŁOWE

* [Artykuł 3. OFERTY](#artykul-3-oferty)
* [Artykuł 4. TOWARY ZAKAZANE](#artykul-4-towary-zakazane)
* [Artykuł 5. ROZPOCZĘCIE TRANSAKCJI](#artykul-5-rozpoczecie-transakcji)
* [Artykuł 6. PRZEBIEG TRANSAKCJI](#artykul-6-przebieg-transakcji)
* [Artykuł 7. ZAWARCIE UMOWY W RAMACH OFERTY](#artykul-7-zawarcie-umowy-w-ramach-oferty)
* [Artykuł 8. ROLA ALLEGRO](#artykul-8-rola-allegro)
* [Artykuł 9. OPŁATY I PROWIZJE ORAZ ZABEZPIECZENIE ROSZCZEŃ SPÓŁKI](#artykul-9-oplaty-i-prowizje-oraz-zabezpieczenie-roszczen-spolki)
* [Artykuł 10. INNE OBOWIĄZKI UŻYTKOWNIKÓW](#artykul-10-inne-obowiazki-uzytkownikow)
* [Artykuł 11. SYSTEM OCEN](#artykul-11-system-ocen)

#### III. POSTANOWIENIA KOŃCOWE

* [Artykuł 12. INNE USŁUGI](#artykul-12-inne-uslugi)
* [Artykuł 13. PRYWATNOŚĆ I POUFNOŚĆ](#artykul-13-prywatnosc-i-poufnosc)
* [Artykuł 14. ZMIANY REGULAMINU](#artykul-14-zmiany-regulaminu)
* [Artykuł 15. ROZWIĄZANIE UMOWY ZE SPÓŁKĄ](#artykul-15-rozwiazanie-umowy-ze-spolka)
* [Artykuł 16. KONTAKT I POSTĘPOWANIE REKLAMACYJNE](#artykul-16-kontakt-i-postepowanie-reklamacyjne)
* [Artykuł 17. PRAWO WŁAŚCIWE I SPORY](#artykul-17-prawo-wlasciwe-i-spory)
* [Artykuł 18. ZAŁĄCZNIKI](#artykul-18-zalaczniki)
* [Artykuł 19. WAŻNOŚĆ](#artykul-19-waznosc)
* [Artykuł 20. WERSJE JĘZYKOWE REGULAMINU](#artykul-20-wersje-jezykowe-regulaminu)
* [Artykuł 21. WEWNĘTRZNY SYSTEM ROZPATRYWANIA SKARG](#artykul-21-wewnetrzny-system-rozpatrywania-skarg)
* [ARTYKUŁ 22. PREKURSORY MATERIAŁÓW WYBUCHOWYCH](#artykul-22-prekursory-materialow-wybuchowych)
* [ARTYKUŁ 23. SYSTEM REKOMENDACJI](#artykul-23-system-rekomendacji)

### I. POSTANOWIENIA OGÓLNE

#### Artykuł 1. DEFINICJE

Terminy użyte w niniejszym dokumencie oznaczają:

###### SPÓŁKA

Allegro sp. z o.o. z siedzibą w Poznaniu, przy ul. Wierzbięcice 1B, 61-569 Poznań, wpisana do rejestru przedsiębiorców prowadzonego przez Sąd Rejonowy Poznań - Nowe Miasto i Wilda w Poznaniu, VIII Wydział Gospodarczy Krajowego Rejestru Sądowego pod numerem KRS: 0000635012, kapitał zakładowy: 40.000.000 złotych, NIP 525-26-74-798, REGON 365331553, posiadająca status dużego przedsiębiorcy w rozumieniu ustawy z dnia 8 marca 2013 r. o przeciwdziałaniu nadmiernym opóźnieniom w transakcjach handlowych (t. j. Dz. U. z 2019 r., poz. 118 ze zm.).

###### ALLEGRO BUSINESS

dostępna dla Użytkowników posiadających Konto Firma formuła korzystania z Allegro zawierająca funkcjonalności przewidziane wyłącznie dla podmiotów korzystających z Allegro w związku z prowadzoną działalnością gospodarczą

###### BUSINESS ALLEGRO.CZ

dostępna dla Użytkowników formuła korzystania z Allegro.cz zawierająca funkcjonalności przewidziane wyłącznie dla podmiotów korzystających z Allegro.cz w związku z prowadzoną działalnością gospodarczą dostępna w domenie business.allegro.cz i określona w Załączniku nr 22a

###### REGULAMIN

niniejszy dokument

###### ALLEGRO

prowadzona przez Spółkę, na zasadach określonych w Regulaminie, platforma handlowa on-line, o charakterze otwartym, dostępna w domenie allegro.pl lub innych krajowych domenach

###### ALLEGRO.CZ

prowadzona przez Spółkę, na zasadach określonych w Regulaminie, w tym w Załączniku nr 22A, wydzielona część Allegro dostępna w domenie allegro.cz

###### ALLEGRO.SK

prowadzona przez Spółkę, na zasadach określonych w Regulaminie, w tym w Załączniku nr 22B, wydzielona część Allegro dostępna w domenie allegro.sk

###### MARKETPLACE

prowadzona przez Spółkę, na zasadach określonych w Regulaminie wydzielona część Allegro przeznaczona m.in. do realizacji Transakcji oraz dostępna w dedykowanej domenie krajowej

###### SUBKONTO ROZLICZENIOWE

część Konta prowadzona dla Użytkownika przez Spółkę w celu rozliczeń z tytułu opłat i prowizji za usługi świadczone przez Spółkę w ramach Allegro, naliczanych zgodnie z Regulaminem oddzielnie dla każdego Marketplace i w jego walucie

###### PRODUKT

towar, usługa lub prawo, która został jednoznacznie określona i zidentyfikowana w Katalogu Produktów, poprzez określenie jej nazwy oraz cech

###### KATALOG PRODUKTÓW

uporządkowany spis danych dotyczących rzeczy, usług lub praw, udostępniany przez Spółkę Użytkownikom, na określonych przez Spółkę zasadach, w szczególności za pośrednictwem funkcjonalności Allegro

###### REJESTRACJA

procedura zakładania Konta

###### KONTO

prowadzony dla Użytkownika przez Spółkę pod unikalną nazwą (login) zbiór zasobów, w którym gromadzone są dane Użytkownika oraz informacje o jego działaniach w ramach Allegro

###### KONTO FIRMA

Konto Użytkownika korzystającego z Allegro w związku z prowadzoną działalnością gospodarczą, utworzone i prowadzone na zasadach przewidzianych w Regulaminie

###### UŻYTKOWNIK

podmiot, który uzyskał dostęp do usług świadczonych przez Spółkę w ramach Allegro, na zasadach określonych w Regulaminie

###### UŻYTKOWNIK ALLEGRO BUSINESS

Użytkownik posiadający Konto Firma

###### SPRZEDAJĄCY

Użytkownik podejmujący działania zmierzające do zbycia lub zbywający Towary w ramach Oferty

###### KUPUJĄCY

Użytkownik podejmujący działania zmierzające do nabycia lub nabywający Towary w ramach Allegro

###### LICYTANT

Kupujący, który złożył ofertę nabycia Towaru w ramach Licytacji

###### TOWAR

rzecz, usługa lub prawo będące przedmiotem Oferty

###### OFERTA

propozycja zawarcia umowy sprzedaży Towaru na warunkach określonych przez Sprzedającego, w szczególności zawierających cenę i opis oferowanego Towaru, przy wykorzystaniu i za pomocą funkcjonalności dostępnych w ramach Allegro

###### LICYTACJA

rodzaj Oferty zainicjowanej przez Sprzedającego, w ramach której Licytant deklaruje cenę, za którą gotów jest nabyć Towar

###### TRANSAKCJE

procedury zawierania i wykonywania umów sprzedaży Towarów pomiędzy Użytkownikami w ramach Allegro

###### DYSKUSJA

toczony między Sprzedającym a Kupującym spór dotyczący prawidłowości przeprowadzenia Transakcji - odbywający się w ramach udostępnionych przez Allegro narzędzi wsparcia pozakupowego

###### FUNKCJONALNOŚĆ GRUP RODZINNYCH

dostępna dla Użytkowników posiadających Konto Zwykłe i Konto Junior, i będących spokrewnionymi lub spowinowaconymi ze sobą członkami rodzin, funkcjonalność Allegro umożliwiająca tworzenie Grup Rodzinnych i dodawanie Kont (Użytkowników) do danej Grupy Rodzinnej, w ramach której Organizator Grupy Rodzinnej oraz Członkowie Grupy Rodzinnej mogą korzystać z dostępnych opcji

###### CZŁONEK GRUPY RODZINNEJ

Użytkownik będący członkiem (uczestnikiem) Grupy Rodzinnej

###### GRUPA RODZINNA

grupa Kont utworzona przez Organizatora Grupy Rodzinnej w ramach Funkcjonalności Grup Rodzinnych

###### ORGANIZATOR GRUPY RODZINNEJ

Użytkownik, który jest założycielem Grupy Rodzinnej w ramach Funkcjonalności Grup Rodzinnych

###### ABONAMENT

dostępna dla Użytkowników posiadających Konto Firma usługa zawierająca szereg narzędzi wspierających sprzedaż na Allegro. Wyróżnia się trzy rodzaje Abonamentu:

a) Abonament Podstawowy,

b) Abonament Profesjonalny,

c) Abonament Ekspercki.

###### ZABEZPIECZONA WIERZYTELNOŚĆ

Wszelkie aktualne i przyszłe przysługujące Spółce wobec Sprzedającego posiadającego Konto wierzytelności, w tym z tytułu umowy Sprzedającego ze Spółką zawartej na podstawie Regulaminu, w szczególności, opłat, prowizji, kar, odszkodowań oraz innych kosztów, o których mowa w Załączniku nr 4 do Regulaminu

###### OPERATOR USŁUG PŁATNICZYCH

oznacza operatora usług płatniczych określonego w Załącznikach 7A i 7B do Regulaminu

###### PRZEDSPRZEDAŻ

formuła oferowania do sprzedaży przedmiotów nowych, które nie miały jeszcze premiery lub których nakład został wyczerpany, a kolejna seria nie została jeszcze wydana

#### Artykuł 2. WARUNKI UCZESTNICTWA W ALLEGRO

2.1.

Użytkownikami mogą być osoby fizyczne, które ukończyły 18 lat i posiadają pełną zdolność do czynności prawnych, osoby prawne oraz jednostki organizacyjne nieposiadające osobowości prawnej, ale mogące we własnym imieniu nabywać prawa i zaciągać zobowiązania. Użytkownikami mogą być osoby, które nie ukończyły 18 lat w zakresie, w jakim mogą nabywać prawa i zaciągać zobowiązania, zgodnie z przepisami powszechnie obowiązującego prawa. Jeżeli przepisy prawa krajowego przewidują uzyskanie pełnoletności lub ograniczonej zdolności do czynności prawnych w innym wieku, stosuje się te przepisy.

Szczegółowe zasady korzystania z Allegro przez takich Użytkowników, jak i wymogi w zakresie ich minimalnego wieku określone zostały w Załączniku nr 6 do Regulaminu (Zasady konta Junior).

2.2.

Osoby fizyczne nieprowadzące w ramach Allegro działalności gospodarczej dokonują Rejestracji, wypełniając odpowiedni formularz, przy czym:

a. Rejestracja pełna, z zastrzeżeniem postanowień art. 2.6. poniżej, umożliwia korzystanie ze wszystkich usług świadczonych przez Spółkę i funkcjonalności Allegro, w tym dokonywanie zakupów i sprzedaży Towarów (Konto Zwykłe);

b. Rejestracja uproszczona umożliwia korzystanie jedynie z niektórych usług świadczonych przez Spółkę i funkcjonalności Allegro, z wyłączeniem m.in. możliwości dokonywania sprzedaży Towarów.

2.3.

Osoby fizyczne prowadzące działalność gospodarczą, osoby prawne lub jednostki organizacyjne, o których mowa w art. 2.1, dokonują Rejestracji za pomocą odpowiedniego formularza rejestracyjnego poprzez podanie wyszczególnionych w nim danych. Następnie podmioty te przesyłają do Spółki kopię dokumentów potwierdzających przedmiotowe dane o prowadzonej działalności gospodarczej. Obowiązek przesłania kopii tych dokumentów nie dotyczy Użytkowników, których przedsiębiorstwo ma siedzibę w Polsce, w Czechach lub na Słowacji i którzy w ramach Rejestracji dokonali aktywacji Konta poprzez szybką wpłatę on-line bądź wpłatę przelewem tradycyjnym lub innym przelewem elektronicznym z rachunku należącego do podmiotu dokonującego Rejestracji. W imieniu podmiotów, wymienionych w zdaniu pierwszym niniejszego artykułu, czynności, o których mowa powyżej, dokonać może osoba, która posiada stosowne umocowanie.

Spółka zastrzega sobie możliwość żądania przesłania dodatkowych oświadczeń oraz dokumentów potwierdzających prowadzenie działalności gospodarczej przez podmioty, mające siedzibę, zarejestrowaną działalność lub rzeczywiste miejsce prowadzenia działalności gospodarczej poza terytorium Polski, Czech lub Słowacji. W przypadku, w którym dokumenty, o których mowa w zdaniu poprzednim sporządzone są w języku obcym innym niż polski, czeski lub słowacki - także tłumaczeń na język angielski. Informację w zakresie dodatkowych dokumentów, które podmioty wskazane w zdaniu poprzednim zobowiązane będą przesłać, zawarte będą w wiadomości e-mail przesłanej przez Allegro po wypełnieniu przez Użytkownika formularza rejestracyjnego.

2.4.

Konto zarejestrowane w sposób, o którym mowa w art. 2.3 powyżej, po pozytywnej weryfikacji danych podanych przez Użytkownika, zostanie wyróżnione ikoną widoczną dla wszystkich odwiedzających Allegro (Konto Firma). Użytkownik dokonujący sprzedaży Towarów w ramach prowadzonej działalności gospodarczej zobowiązany jest do jej realizacji wyłącznie poprzez Konto Firma. Jednocześnie Użytkownik korzystający z Konta Zwykłego, zobowiązany jest niezwłocznie przekształcić Konto Zwykłe na Konto Firma, w celu rozpoczęcia sprzedaży na Allegro w związku z prowadzoną działalnością gospodarczą, z zastrzeżeniem, że takie przekształcenie Konta może nastąpić wyłącznie w oparciu o obowiązujące przepisy prawa. Tym samym sprzedaż niezwiązana z działalnością Użytkownika, o której mowa w zdaniach poprzednich odbywa się w ramach Konta Zwykłego.

2.5.

W procesie wypełnienia formularza rejestracyjnego podmiot rejestrowany podaje wymagane dane, a po wypełnieniu formularza rejestracyjnego, w zależności od sposobu dokonywania Rejestracji i rodzaju podanych danych:

a. na podany w formularzu rejestracyjnym adres e-mail zostanie wysłana wiadomość wskazująca sposób potwierdzenia Rejestracji oraz inne wymagane prawem informacje;

b. na podany w formularzu rejestracyjnym numer telefonu zostanie wysłana wiadomość zawierająca kod aktywacyjny niezbędny do potwierdzenia Rejestracji oraz inne wymagane prawem informacje.

Podmiot rejestrowany może dokonać potwierdzenia Rejestracji z wykorzystaniem dostępnych mechanizmów potwierdzenia Rejestracji. Z chwilą potwierdzenia Rejestracji dochodzi do zawarcia umowy pomiędzy podmiotem rejestrowanym a Spółką, której przedmiotem są usługi świadczone przez Spółkę w ramach Allegro, na warunkach określonych w Regulaminie.

2.6.

Użytkownik, w celu uzyskania dostępu do wszystkich usług świadczonych przez Spółkę i funkcjonalności Allegro, musi dokonać Rejestrację pełną (dokończyć Rejestrację), tj. obok obowiązku przesłania kopii dokumentów, oświadczeń lub tłumaczeń – o których mowa w art.2.3 powyżej (o ile ma zastosowanie) - dokonać aktywację Konta, która odbyć się może przez:

a. wybór jednego z poniższych dostępnych dla danego Użytkownika sposobów udostępnianych przez Allegro:

i) Szybka wpłata on-line – w przypadku, gdy Użytkownik posiada rachunek w jednym z banków udostępniających tzw. "szybkie płatności" w ramach Allegro i dokona wpłaty w zdefiniowanej kwocie 1,01 zł, 10 CZK lub 1 EUR. Wpłata zostanie w całości zwrócona Użytkownikowi na rachunek bankowy, z którego została dokonana,

ii) Zapłata za zakupiony przedmiot za pomocą usługi płatniczej określonej w Załączniku nr 7A oraz Załączniku 7B do Regulaminu - w przypadku, gdy zapłata za zakupiony Towar zostanie dokonana w formie przelewu elektronicznego z rachunku prowadzonego w jednym z banków udostępniających tzw. „szybkie płatności” w ramach Allegro (przy czym sposób aktywacji Konta wskazany w niniejszym art. 2.6. lit. a. ppkt ii) Regulaminu jest dostępny, z uwzględnieniem pozostałych postanowień Regulaminu, wyłącznie dla Użytkownika, który dokonał Rejestracji uproszczonej przed dniem 4 kwietnia 2022 r.),

iii) Wpłata przelewem elektronicznym - w przypadku, gdy Użytkownik posiada rachunek w banku, który nie współpracuje z operatorem usługi płatniczej określonej w Załączniku nr 7A oraz Załączniku 7B do Regulaminu lub nie udostępnia tzw. „szybkich płatności” i dokona wpłaty kwoty 1,01 zł, 10 CZK lub 1 EUR na rachunek bankowy wskazany przez Spółkę. Wpłata zostanie w całości zwrócona Użytkownikowi na rachunek bankowy, z którego została dokonana; lub

iv) Załączenie wskazanych dokumentów umożliwiających weryfikację (o ile ma zastosowanie i w razie gdyby skorzystanie z pozostałych opcji nie było możliwe); lub

b. uzupełnienie wymaganych danych (o ile ma zastosowanie).

Użytkownik jako płatnik zlecający transakcję płatniczą, potwierdza, że poprzez akceptację Regulaminu, upoważnia operatora usług płatniczych uczestniczącego w realizacji tej transakcji, do przekazywania danych płatnika towarzyszących takiej transakcji do Spółki.

Zmiana kraju dostawy, waluty Transakcji albo języka na Allegro może wpłynąć na dostępność ofert, usług, funkcjonalności oraz opcje dostawy.

2.7.

Podczas Rejestracji jak i późniejszego korzystania z Allegro, Użytkownik zobowiązany jest podawać wymagane i prawdziwe dane i informacje oraz składać – o ile ma zastosowanie – oświadczenia zgodne z prawdą. Użytkownik Konta Zwykłego oraz Konta Firma posiadającego aktywną usługę [Abonament](https://allegro.pl/moje-allegro/sprzedaz/abonamenty) może dodać do Konta zdjęcie bądź grafikę, które mogą przedstawiać jego wizerunek ( awatar). W przypadku logowania się do Allegro lub dokonania Rejestracji za pośrednictwem zewnętrznych usług uwierzytelniających (np. oferowanych w ramach innych serwisów, w tym o charakterze społecznościowym, dane Użytkownika (w tym dane osobowe) oraz awatar (o ile został on udostępniony operatorowi tej zewnętrznej usługi lub serwisu) zostaną przekazane lub ujawnione Spółce i wykorzystane zgodnie z zasadami Regulaminu.

W przypadku dodania awatara zostanie on przypisany do wskazanego przez Użytkownika Konta zarejestrowanego na jego dane. W sytuacji logowania się do Allegro lub dokonania Rejestracji za pośrednictwem zewnętrznych usług uwierzytelniających (np. oferowanych w ramach innych serwisów), awatar przekazany lub ujawniony Spółce przez operatora tej zewnętrznej usługi lub serwisu, przypisany zostanie do Konta Użytkownika, zgodnie z adresem e-mail podanym przez Użytkownika w tej usłudze lub serwisie. Awatar Użytkownika będzie widoczny dla innych Użytkowników korzystających z Allegro przy jego wybranych aktywnościach w Allegro.

Awatar zostanie przypisany do Konta Użytkownika w przypadkach wskazanych powyżej, pod warunkiem, że spełniać będzie wymagania techniczne określone następująco: rozmiar min 64x64px, typ pliku: jpg, png oraz nie będzie przedstawiać jakichkolwiek bezprawnych lub niestosownych treści, w tym w szczególności o charakterze wulgarnym, obscenicznym, erotycznym, pornograficznym, nawołującym do szerzenia nienawiści, rasizmu, ksenofobii. Niedopuszczalne jest umieszczanie w ramach awatara treści promocyjnych, reklamowych i ogłoszeniowych oraz treści odnoszących się do działalności Użytkownika prowadzonej poza Allegro, a także jakichkolwiek danych kontaktowych.

Zabrania się usuwania przez Użytkownika danych zawartych w ustawieniach Konta po dokonaniu przez niego Rejestracji, z zastrzeżeniem, że Użytkownik może w każdym czasie sam usunąć awatar przypisany do jego Konta. W celu usunięcia numeru telefonu, konieczne jest skontaktowanie się ze Spółką przy użyciu dostępnych kanałów kontaktu, o których mowa w Regulaminie.

2.8.

Użytkownik uzyskuje dostęp do Konta w Allegro (logowanie) po podaniu:

* loginu lub adresu e-mail lub numeru telefonu,
    
* hasła lub kodu SMS (przy logowaniu numerem telefonu) a w przypadku wyboru dwustopniowego logowania hasła oraz kodu SMS.
    

Logowanie do Allegro za pośrednictwem usługi zautomatyzowanych rozwiązań, logowanie za pomocą danych biometrycznych urządzenia mobilnego po uprzednim włączeniu tej funkcji (dane biometryczne znajdują się na urządzeniu i nie są udostępniane Allegro) oraz za pośrednictwem zewnętrznych usług uwierzytelniających (np. oferowanych w ramach innych serwisów współpracujących ze Spółką, w tym o charakterze społecznościowym), powoduje takie same skutki, jak logowanie bezpośrednio na stronie internetowej Allegro.

Korzystanie ze zautomatyzowanych rozwiązań, w szczególności oprogramowania wywołującego logowanie, następuje na ryzyko Użytkownika korzystającego z takiego oprogramowania.

2.9.

Użytkownik może dokonać Rejestracji więcej niż jednego Konta, pod warunkiem, przyporządkowania do każdego z nich innego adresu e-mail. Rejestracja kolejnego Konta na te same dane nie jest możliwa do momentu zakończenia procesu weryfikacji danych na istniejącym Koncie. Użytkownik posiadający aktywną usługę [Abonament](https://allegro.pl/moje-allegro/sprzedaz/abonamenty) może w ramach logowania do Allegro przełączać się pomiędzy dowolną liczbą Kont bez konieczności każdorazowego i odrębnego logowania się do danego Konta tego Użytkownika, a także udostępnić wybrane przez siebie funkcjonalności związane z obsługą Transakcji lub Ofert osobie należycie umocowanej przez Użytkownika, która będzie miała możliwość korzystania z nich po zalogowaniu się na swoje Konto. Użytkownik Konta ponosi pełną odpowiedzialność za działania i zaniechania osoby należycie umocowanej związane z udostępnionymi jej funkcjonalnościami.

Użytkownik nie może wykorzystywać Kont do dokonywania czynności stanowiących naruszenie postanowień Regulaminu. Niedopuszczalne jest w szczególności:

a. uczestniczenie w danej Licytacji przy użyciu więcej niż jednego Konta,

b. licytowanie lub zawieranie umowy sprzedaży Towarów w ramach Ofert własnych, osób bliskich bądź wspólnie zamieszkujących z Użytkownikiem albo innych podmiotów, z którymi Kupujący pozostaje w relacjach powodujących uzasadnione wątpliwości, że strony działają w porozumieniu, mającym na celu wpłynięcie na wynik Transakcji, w sposób sprzeczny z prawem bądź dobrymi obyczajami,

c. dokonywanie kolejnej Rejestracji w celu unikania zapłaty należności wobec Spółki, z tytułu usług świadczonych w ramach Allegro.

2.10.

Użytkownikowi nie wolno korzystać z Kont innych Użytkowników oraz udostępniać Konta innym osobom, z wyjątkiem udostępnienia Konta Firma osobom należycie umocowanym przez Użytkownika do działania w jego imieniu.

2.11.

Konta są niezbywalne, z zastrzeżeniem, że za zgodą lub weryfikacją dokonywaną przez Spółkę:

a. Użytkownik Konta Firma może dokonać zmiany formy prowadzonej przez siebie działalności, polegającej wyłącznie na przekształceniu, podziale lub łączeniu podmiotu, w sytuacjach przewidzianych przepisami polskiego prawa,

b. Przedsiębiorstwo działające w ramach Konta Firma może zostać nabyte w ramach spadku,

c. Konto Zwykłe może zostać przekazane przez Użytkownika jego małżonkowi.

d. Użytkownik korzystający z Konta Zwykłego, może dokonać zmiany rodzaju Konta na Konto Firma, wyłącznie w celu dokonywania zakupów w ramach Allegro Business po wypełnieniu odpowiedniego formularza dostępnego na stronie [https://allegro.pl/biznes/konwersja-konta](https://allegro.pl/biznes/konwersja-konta). Warunkiem koniecznym dokonania zmiany, o której mowa w zdaniu poprzedzającym jest nieprowadzenie przez Użytkownika sprzedaży Towarów w ramach Allegro w okresie dwóch lat poprzedzających dzień wypełnienia formularza.

2.12.

W sytuacji, gdy Konto lub działalność Użytkownika w ramach Allegro wymaga dodatkowej weryfikacji danych, o których mowa w art. 2.1. lub 2.3, lub w przypadku powzięcia przez Spółkę uzasadnionych obaw co do bezpieczeństwa Konta lub Transakcji, dotyczących w szczególności nieuprawnionego przejęcia Konta przez inną osobę, lub w przypadku naruszenia Regulaminu przez Użytkownika, Spółka może:

a. uzależnić korzystanie z Allegro lub poszczególnych usług świadczonych w ramach Allegro od potwierdzenia przez Użytkownika odpowiednimi dokumentami jego wiarygodności, w tym tożsamości,

b. czasowo ograniczyć dostęp do poszczególnych usług świadczonych w ramach Allegro,

c. zawiesić na czas określony lub nieokreślony Konto Użytkownika,

d. zastosować mechanizmy lub narzędzia blokujące działanie botów lub innych narzędzi informatycznych lub programistycznych, o których mowa w art. 10.11.

Po ustaniu wyżej wskazanych okoliczności, Spółka zniesie przedmiotowe ograniczenia zastosowane wobec Użytkownika.

2.13.

W terminie 14 dni od zawarcia umowy, o której mowa w art. 2.5, Użytkownik może od niej odstąpić bez podania przyczyn. Zasady odstąpienia od umowy, w tym wzór formularza o odstąpieniu od umowy, z którego Użytkownik może skorzystać, określone są w pouczeniu, stanowiącym Załącznik nr 8 do Regulaminu.

2.14.

Użytkownik przyjmuje do wiadomości, że przypisanie awatara do jego Konta, w sytuacjach, o których mowa w art. 2.7 powyżej, może wiązać się z automatycznym dostosowaniem rozmiaru awatara do wymogów technicznych zdefiniowanych przez Spółkę.

2.15.

Spółka stosuje mechanizmy, których celem jest zapewnienie odpowiedniego poziomu bezpieczeństwa Transakcjom oraz innym usługom świadczonym w ramach Allegro z których Użytkownik korzysta.

2.16.

Wykonanie Transakcji oraz innych usług jest możliwe tylko pod warunkiem zapewnienia im odpowiedniego poziomu bezpieczeństwa. Szczegółowe informacje o wymaganiach technicznych, w tym bieżących aktualizacjach oraz zalecanych zabezpieczeniach, niezbędnych do skorzystania z usług świadczonych przez Spółkę, można zweryfikować [tutaj](https://allegro.pl/pomoc/dla-kupujacych/aktualnosci).

2.17.

Użytkownik powinien na bieżąco aktualizować dane w ustawieniach konta, w tym dane do kontaktu z Użytkownikiem. Użytkownik Konta Firma powinien na bieżąco sprawdzać, czy nie otrzymał nowej korespondencji od Allegro.

#### Artykuł 2a. ALLEGRO BUSINESS

2a.1.

Korzystanie z Allegro poprzez Allegro Business możliwe jest wyłącznie dla Użytkowników zalogowanych na Koncie Firma.

2a.2.

Spółka może udostępniać w ramach Allegro Business funkcjonalności przewidziane wyłącznie dla Użytkowników Allegro Business z uwagi na fakt korzystania przez nich z Allegro w związku z prowadzoną działalnością gospodarczą. Spółka może ograniczyć w ramach Allegro Business dostęp Użytkowników Allegro Business do funkcjonalności przewidzianych wyłącznie dla Użytkowników nieprowadzących działalności gospodarczej lub korzystających z Allegro bez związku z prowadzoną działalnością gospodarczą.

2a.3.

Spółka oprócz metod płatności wskazanych w pkt. 5.7 poniżej, udostępnia w ramach Allegro Business możliwość korzystania z dodatkowej metody płatności przez Użytkowników Allegro Business, na zasadach określonych w Regulaminie Allegro Pay Business.

2a.4.

W ramach Allegro Business Sprzedający, określając warunki Oferty, może:

a. określić cenę Towaru poprzez wskazanie stawki VAT dla Towaru zgodnej z obowiązującymi przepisami,

b. uzależnić cenę za jedną sztukę Towaru od ilości sztuk Towaru nabywanego przez Kupującego będącego Użytkownikiem Allegro Business w ramach jednej Transakcji,

c. wprowadzić zniżki wyrażone w procentach, których wysokość jest uzależniona od łącznej wartości Towarów nabywanych przez Kupującego będącego Użytkownikiem Allegro Business w ramach jednej Transakcji.

2a.5.

W oparciu o stawkę VAT wskazaną przez Sprzedającego przy określaniu warunków Oferty, Spółka automatycznie wyświetli Kupującemu cenę netto Towaru. Spółka nie weryfikuje poprawności wskazanej przez Sprzedającego stawki VAT. Sprzedający jest wyłącznie odpowiedzialny wobec Kupującego za wszelkie roszczenia powstałe z powodu podania lub zastosowania błędnej stawki VAT.

2a.6.

Oferty Użytkowników Allegro Business mogą być dodatkowo oznaczane ze względu na kryterium utworzenia w ramach Allegro Business zarówno oznaczeniem słownym, graficznym, jak i słownograficznym.

2a.7.

Szata graficzna, układ, kryteria wyszukiwania i inne elementy Allegro w ramach Allegro Business mogą różnić się od tych dostępnych dla Użytkowników niebędących Użytkownikami Allegro Business w zakresie, w jakim związane jest to z odmiennymi funkcjonalnościami Allegro Business oraz przeznaczeniem Allegro Business dla podmiotów korzystających z Allegro w związku z prowadzoną działalnością gospodarczą.

2a.8.

Posiadanie przez Użytkownika statusu Użytkownika Allegro Business nie wpływa na możliwość dostępu do Ofert Użytkowników niebędących Użytkownikami Allegro Business.

2a.9.

Użytkownik nieposiadający statusu Użytkownika Allegro Business ma dostęp do Ofert Użytkowników Allegro Business z ograniczeniami wynikającymi z faktu nieposiadania przez niego statusu Użytkownika Allegro Business.

2a.10.

Postanowienia pozostałych artykułów Regulaminu stosuje się do Allegro Business wprost w takim zakresie, w jakim nie zostało to uregulowane odmiennie w niniejszym artykule 2a.

#### Artykuł 2b. FUNKCJONALNOŚĆ GRUP RODZINNYCH

2b.1.

Organizatorem Grupy Rodzinnej może być Użytkownik będący osobą fizyczną, który ukończył 18 lat, posiada pełną zdolność do czynności prawnych, nieprowadzący w ramach Allegro działalności gospodarczej, posiadający aktywne Konto Zwykłe, który dokonał Rejestracji pełnej w dowolny sposób opisany Regulaminem (za wyjątkiem sposobu aktywacji Konta wskazanego w art. 2.6. lit. a. ppkt ii) Regulaminu). Jeżeli przepisy krajowe przewidują uzyskanie pełnoletności w innym wieku, Organizator Grupy Rodzinnej powinien osiągnąć co najmniej ten wiek.

2b.2.

Członkiem Grupy Rodzinnej może być:

a. Użytkownik będący osobą fizyczną, który ukończył 18 lat, posiada pełną zdolność do czynności prawnych, nieprowadzący w ramach Allegro działalności gospodarczej, posiadający aktywne Konto Zwykłe, który dokonał Rejestracji pełnej w dowolny sposób opisany Regulaminem (za wyjątkiem sposobu aktywacji Konta wskazanego w art. 2.6. lit. a. ppkt ii) Regulaminu); oraz

b. Użytkownik Konta Junior w zakresie, w jakim może nabywać prawa i zaciągać zobowiązania, zgodnie z przepisami powszechnie obowiązującego prawa i z zastrzeżeniem zasad przewidzianych w Załączniku nr 6 do Regulaminu (Zasady konta Junior) oraz jednocześnie będący spokrewnionym lub spowinowaconym z Organizatorem Grupy Rodzinnej i innymi Członkami Grupy Rodzinnej członkiem rodziny.

2b.3.

Grupę Rodzinną tworzy Organizator Grupy Rodzinnej korzystając z opcji dostępnej w ramach Konta poprzez zaproszenie, za pośrednictwem Spółki, pierwszej osoby ze swojej rodziny (w tym innego Użytkownika) do tworzonej Grupy Rodzinnej. Organizator Grupy Rodzinnej zaprasza inne osoby ze swojej rodziny (w tym innych Użytkowników) do Grupy Rodzinnej wypełniając formularz zaproszenia. Przed wysłaniem zaproszenia, Organizator Grupy Rodzinnej jest zobowiązany uzyskać od osoby zapraszanej wymagane zgody, w tym zgodę na przekazanie do Spółki danych osoby zapraszanej oraz na otrzymanie przez nią zaproszenia. W przypadku przekazania Spółce przez Organizatora Grupy Rodzinnej danych osoby zapraszanej, Organizator Grupy Rodzinnej oświadcza, że jest uprawniony do korzystania z tych danych, a wykorzystanie ich w ramach Allegro oraz przez Spółkę nie narusza praw osoby, której dane dotyczą. Organizator Grupy Rodzinnej ponosi odpowiedzialność z tytułu zgodności z prawdą oświadczenia, o którym mowa w zdaniu poprzedzającym i zwolni Spółkę z wszelkiej odpowiedzialności związanej z niezgodnym z prawem lub naruszającym prawa osoby, której dane dotyczą, korzystaniem z tych danych w ramach Allegro lub przez Spółkę.

2b.4.

Osoba (w tym Użytkownik), która otrzymała zaproszenie do Grupy Rodzinnej może zaakceptować zaproszenie lub je odrzucić we wskazanym przez Spółkę terminie. Po zaakceptowaniu zaproszenia Użytkownik staje się Członkiem Grupy Rodzinnej. Zaproszenie wygasa po odrzuceniu zaproszenia przez zaproszoną osobę, po anulowaniu zaproszenia przez Organizatora Grupy Rodzinnej lub po wygaśnięciu terminu przeznaczonego na zaakceptowanie lub odrzucenie zaproszenia przez zaproszoną osobę.

2b.5.

W ramach Funkcjonalności Grup Rodzinnych każdy Członek Grupy Rodzinnej oraz Organizator Grupy Rodzinnej mogą korzystać z dostępnych dla nich opcji, w tym:

a. Członek Grupy Rodzinnej może w szczególności:

i. uzyskać informację o składzie Grupy Rodzinnej,

ii. wysłać do Organizatora Grupy Rodzinnej prośbę o zakup Towaru,

iii. anulować wysłaną do Organizatora Grupy Rodzinnej prośbę o zakup Towaru,

iv. zrezygnować z uczestnictwa w Grupie Rodzinnej.

b. Organizator Grupy Rodzinnej może w szczególności:

i. uzyskać informację o składzie Grupy Rodzinnej,

ii. zaakceptować lub odrzucić otrzymaną od Członka Grupy Rodzinnej prośbę o zakup Towaru,

iii. odłączyć Członka Grupy Rodzinnej od Grupy Rodzinnej.

2b.6.

Organizator Grupy Rodzinnej, po zaakceptowaniu prośby o zakup Towaru otrzymanej od Członka Grupy Rodzinnej, dokonuje zakupu Towaru objętego prośbą w ramach własnego Konta, we własnym imieniu i na swoją rzecz. Członek Grupy Rodzinnej, który złożył prośbę o zakup Towaru otrzymuje informację o statusie realizacji prośby przez Organizatora Grupy Rodzinnej oraz informację umożliwiającą śledzenie przesyłki po zakupie dokonanym przez Organizatora Grupy Rodzinnej w rezultacie złożonej prośby o zakup.

2b.7.

Wysłanie prośby o zakup Towaru przez Członka Grupy Rodzinnej do Organizatora Grupy Rodzinnej nie wyklucza możliwości dokonania przez Członka Grupy Rodzinnej samodzielnego zakupu Towaru objętego prośbą lub innych Towarów, w ramach własnego Konta, we własnym imieniu i na swoją rzecz.

2b.8.

Organizator Grupy Rodzinnej, który dokonał zakupu Towaru w rezultacie prośby o zakup tego Towaru złożonej przez Członka Grupy Rodzinnej może przenosić własność tego Towaru na inne podmioty, w tym na Członka Grupy Rodzinnej, który złożył prośbę o zakup tego Towaru. W tym celu Organizator Grupy Rodzinnej oraz nabywca Towaru we własnym zakresie i na własną odpowiedzialność podejmują wymagane prawem działania oraz regulują wszystkie należności (w tym podatkowe) związane z przeniesieniem własności tego Towaru.

2b.9.

Grupa Rodzinna ulega zamknięciu:

a. po odłączeniu od Grupy Rodzinnej przez Organizatora Grupy Rodzinnej ostatniego z Członków Grupy Rodzinnej pozostałych w Grupie Rodzinnej;

b. po rezygnacji z uczestnictwa w Grupie Rodzinnej przez ostatniego z Członków Grupy Rodzinnej pozostałych w Grupie Rodzinnej;

c. po wygaśnięciu terminu przeznaczonego na zaakceptowanie lub odrzucenie zaproszenia przez ostatnią osobę (w tym Użytkownika) zaproszoną do Grupy Rodzinnej spośród wszystkich osób zaproszonych do Grupy Rodzinnej i posiadającą ostatnie aktywne zaproszenie (oczekujące na zaakceptowanie lub odrzucenie);

d. po odrzuceniu zaproszenia przez ostatnią osobę (w tym Użytkownika) zaproszoną do Grupy Rodzinnej spośród wszystkich osób zaproszonych do Grupy Rodzinnej i posiadającą ostatnie aktywne zaproszenie (oczekujące na zaakceptowanie lub odrzucenie);

e. po anulowaniu przez Organizatora Grupy Rodzinnej zaproszenia wysłanego do ostatniej osoby (w tym Użytkownika) zaproszonej do Grupy Rodzinnej spośród wszystkich osób zaproszonych do Grupy Rodzinnej i posiadającej ostatnie aktywne zaproszenie (oczekujące na zaakceptowanie lub odrzucenie),

f. z chwilą rozwiązania umowy pomiędzy Organizatorem Grupy Rodzinnej a Spółką, której przedmiotem są usługi świadczone przez Spółkę w ramach Allegro, na warunkach określonych w Regulaminie.

g. w przypadku naruszenia przez Organizatora Grupy Rodzinnej lub Członka Grupy Rodzinnej któregokolwiek z postanowień Regulaminu, regulaminu usługi lub akcji promocyjnej dostępnej w ramach Allegro (w tym w ramach Funkcjonalności Grup Rodzinnych) dla Organizatora Grupy Rodzinnej lub Członka Grupy Rodzinnej lub naruszenia obowiązujących przepisów prawa, w tym w przypadku gdy Organizator Grupy Rodzinnej lub Członek Grupy Rodzinnej podjął jakiekolwiek działania, które negatywnie wpływają na bezpieczeństwo funkcjonowania Allegro, szkodzą innym Użytkownikom, są sprzeczne z przeznaczeniem lub założeniami Funkcjonalności Grup Rodzinnych opisanymi w Regulaminie lub które mają na celu ominięcie zabezpieczeń stosowanych przez Spółkę.

2b.10.

Każdy Użytkownik, spełniający warunki określone w art. 2b.1, może być jednocześnie (w tym samym czasie) założycielem tylko jednej Grupy Rodzinnej w ramach Funkcjonalności Grup Rodzinnych. Każdy Użytkownik, spełniający warunki określone w art. 2b.2, może być jednocześnie (w tym samym czasie) członkiem (uczestnikiem) tylko jednej Grupy Rodzinnej.

2b.11.

Organizator Grupy Rodzinnej oraz każdy Członek Grupy Rodzinnej zobowiązani są do korzystania z Funkcjonalności Grup Rodzinnych oraz z dostępnych w jej ramach opcji zgodnie z Regulaminem, obowiązującymi przepisami prawa oraz z przeznaczeniem i założeniami Funkcjonalności Grup Rodzinnych oraz dostępnych w jej ramach opcji, opisanymi w Regulaminie (z uwzględnieniem postanowień regulaminów usług lub akcji promocyjnych dostępnych w ramach Allegro, w tym w ramach Funkcjonalności Grup Rodzinnych, dla Organizatora Grupy Rodzinnej lub Członka Grupy Rodzinnej). Zabronione jest dokonywanie odsprzedaży lub nieodpłatne udostępnianie uczestnictwa w Grupie Rodzinnej innym Użytkownikom, w tym w ramach Funkcjonalności Grup Rodzinnych.

2b.12.

Organizator Grupy Rodzinnej i Członek Grupy Rodzinnej akceptują fakt, iż w przypadku ograniczenia dostępu Organizatorowi Grupy Rodzinnej lub Członkowi Grupy Rodzinnej do poszczególnych usług w ramach Allegro lub w przypadku zawieszenia Konta Organizatora Grupy Rodzinnej lub Konta Członka Grupy Rodzinnej, na podstawie Regulaminu, korzystanie z Funkcjonalności Grup Rodzinnych lub niektórych opcji w ramach Funkcjonalności Grup Rodzinnych może być niemożliwe lub ograniczone.

### II. POSTANOWIENIA SZCZEGÓŁOWE

#### Artykuł 3. OFERTY

3.1.

W ramach Allegro, Sprzedający określając warunki Oferty może udostępnić Kupującym następujące tryby zawarcia umowy sprzedaży:

a. Wyłącznie z opcją Kup Teraz, w ramach której Sprzedający oferuje sprzedaż Towaru po określonej z góry cenie. Oferta ta może obejmować jedną lub wiele sztuk Towaru,

b. Licytacja, w ramach której Sprzedający poprzez wystawienie Towaru zaprasza Licytantów do składania ofert celem zawarcia umowy. Licytacja może obejmować wyłącznie jedną sztukę Towaru. Sprzedający w ramach Licytacji może dodatkowo określić opcję Kup Teraz, przy czym w przypadku ustalenia przez Sprzedającego ceny minimalnej na zasadach określonych w art. 3.2., Kupujący może skorzystać z opcji Kup Teraz wyłącznie do momentu złożenia przez Licytanta oferty równej tej cenie. Jeżeli Sprzedający nie ustalił ceny minimalnej, Kupujący może skorzystać z opcji Kup Teraz do momentu złożenia przez Licytanta pierwszej oferty.

3.2.

W Licytacji Sprzedający może ustalić cenę minimalną, tj. najniższą cenę, za jaką zgadza się sprzedać Towar. Zaproponowanie przez Licytantów ceny niższej niż minimalna nie będzie skutkowało zawarciem umowy sprzedaży. Wysokość ceny minimalnej nie jest jawna dla Użytkowników do momentu zaoferowania przez Licytanta ceny równej bądź wyższej od ceny minimalnej.

3.3.

Celem Ofert prezentowanych w ramach kategorii ogłoszeniowych "Samochody", "Nieruchomości", "Wakacje", "Żywe zwierzęta", "Maszyny", "Przyczepy, naczepy", "Inne pojazdy i łodzie", "Motocykle i quady", "Usługi", "Usługi motoryzacyjne" oraz „Bilety” nie jest zawarcie umowy pomiędzy Użytkownikami. Oferty te mają charakter wyłącznie ogłoszeniowy. Oferty, o których mowa w zdaniu poprzednim, nie mogą obejmować więcej niż jednej sztuki Towaru.

Oferty, o których mowa w niniejszym artykule mogą być prezentowane przez podmioty współpracujące ze Spółką na podstawie odrębnych umów, w szczególności w ramach prowadzonych przez nie serwisów czy aplikacji internetowych (uwzględniając aplikacje mobilne). Wyjątek od zasady wskazanej w niniejszym artykule stanowią Usługi warsztatowe, których warunki publikacji określone zostały w Załączniku nr 1.

3.4.

Spółka stosuje domyślne sortowanie Ofert w ramach listy Ofert oraz Produktów w ramach listy Produktów, które dostosowuje kolejność ich umieszczania z uwzględnieniem zachowań Kupujących z wszystkich Marketplace oraz mall.cz („Trafność”).

Trafność uwzględnia następujące czynniki:

1. Dane o Ofercie: tj. głównie czy Oferta jest połączona z Produktem (dotyczy wyłącznie Ofert w ramach listy Produktów), zgodność opisu Oferty z Regulaminem, liczba wyświetleń Oferty w różnych przedziałach czasu, liczba zakupów dokonanych w ramach danej Oferty, liczba Towarów dodanych przez Użytkowników do koszyka w ramach danej Oferty, liczba Użytkowników, którzy dodali lub usunęli daną Ofertę z listy ulubionych, cena Towaru będącego przedmiotem Oferty, liczba metod darmowej dostawy udostępnionych przez Sprzedającego w ramach Oferty, przewidywany czas dostawy Towaru wynikający z deklarowanego przez Sprzedającego czasu wysyłki Towaru, rzeczywistego czasu realizacji tej wysyłki oraz czasu przewozu Towaru przypisanego dla udostępnionych przez Sprzedającego metod dostawy w ramach Oferty, dostępność darmowego zwrotu Towaru, stan oferowanego Towaru w tym jego cechy, tryb zawarcia umowy sprzedaży - Kup teraz/Licytacja, czas trwania Oferty, skorzystanie z opcji promowania Oferty, wyróżnienie Oferty oznaczeniem “Oficjalny Sklep”, wyróżnienie Oferty oznaczeniem „Gwarancja najniższej ceny”, umieszczenie Oferty w Strefie Okazji, zamieszczenie Oferty w kategorii, która najlepiej odpowiada danemu rodzajowi asortymentu, oraz czy tytuł Oferty jest podobny do treści zapytania Użytkowników w wyszukiwarce o Towar będący przedmiotem tej Oferty;
    
2. Dane o Sprzedającym: tj. głównie liczba ocen polecam i nie polecam, procent poleceń od Kupujących, średnia ocena zgodności Towaru z opisem, średnia ocena jakości obsługi Kupującego, nadanie zamówienia w terminie zadeklarowanym w Ofercie i terminowe uzupełnianie numerów przesyłek, czas udzielenia odpowiedzi na wiadomości od innych Użytkowników, ocena jakości sprzedaży widoczna w panelu “Jakość mojej sprzedaży”, uczestnictwo w programie Super Sprzedawca, liczba naruszeń Załącznika nr 1 do Regulaminu, liczba upomnień w związku z naruszeniami art. 13.3 Regulaminu oraz art. 1 pkt. 4 i 7 Załącznika nr 2 do Regulaminu.
    

3.4.b.

Reprezentant Produktu uwzględnia następujące czynniki:

1. odpłatne wyróżnienie Oferty (najpierw wyświetlamy Oferty wyróżnione);
    
2. jakość Sprzedającego;
    
3. format sprzedaży Oferty (najpierw wyświetlamy Oferty z opcją “Kup Teraz”);
    
4. stan Towaru (najpierw wyświetlamy Towary oznaczone jako “Nowe”);
    
5. jakość pierwszego zdjęcia Oferty;
    
6. cena Towaru;
    
7. zainteresowanie Użytkowników Ofertą;
    
8. uzupełnienie obowiązkowych parametrów Oferty;
    
9. dostosowanie treści parametrów Oferty do sprzedaży prowadzonej w ramach działalności gospodarczej;
    
10. wyróżnienie Oferty oznaczeniem „Gwarancja najniższej ceny”;
    
11. przewidywanym czasie dostawy.
    

3.5.

W ramach Allegro, oprócz domyślnego sortowania według kryterium “Trafność”, Użytkownik ma możliwość wyboru następujących rodzajów sortowania Ofert w ramach listy Ofert t.j.:

a. Cena: od najniższej. Uwzględnia kryteria w następującej kolejności: wyróżnienie Oferty na listingu, dopasowanie Oferty do wyszukiwanej frazy i kategorii, najniższa cena, najwyższa popularność, najkrótszy czas do zakończenia Oferty;

b. Cena: od najwyższej. Uwzględnia kryteria w następującej kolejności: wyróżnienie Oferty na listingu, dopasowanie Oferty do wyszukiwanej frazy i kategorii, najwyższa cena, najwyższa popularność, najkrótszy czas do zakończenia Oferty;

c. Cena z dostawą: od najniższej. Uwzględnia kryteria w następującej kolejności: wyróżnienie Oferty na listingu, dopasowanie Oferty do wyszukiwanej frazy i kategorii,, najniższa cena z dostawą, najwyższa popularność, najkrótszy czas do zakończenia Oferty;

d. Cena z dostawą: od najwyższej. Uwzględnia kryteria w następującej kolejności: wyróżnienie Oferty na listingu, dopasowanie Oferty do wyszukiwanej frazy i kategorii,, najwyższa cena z dostawą, najwyższa popularność, najkrótszy czas do zakończenia Oferty;

e. Popularność: największa. Uwzględnia kryteria w następującej kolejności: wyróżnienie Oferty na listingu, dopasowanie Oferty do wyszukiwanej frazy i kategorii, najwyższa popularność, najkrótszy czas do zakończenia Oferty;

f. Czas do końca: najmniej. Uwzględnia kryteria w następującej kolejności: wyróżnienie Oferty na listingu, dopasowanie Oferty do wyszukiwanej frazy, najkrótszy czas do zakończenia Oferty, numer Oferty;

g. Czas dodania: najnowsze. Uwzględnia kryteria w następującej kolejności: wyróżnienie Oferty na listingu, dopasowanie Oferty do wyszukiwanej frazy, najkrótszy czas od publikacji Oferty, najdłuższy czas do zakończenia Oferty;

3.5.a.

W ramach Allegro, oprócz domyślnego sortowania według kryterium “Trafność”, Użytkownik ma możliwość wyboru następujących rodzajów sortowania Produktów w ramach listy Produktów, t.j.:

a. Cena: od najniższej: uwzględnia kryteria w następującej kolejności: wyróżnienie Reprezentanta Produktu, dopasowanie Reprezentanta Produktu do wyszukiwanej frazy i kategorii, najniższa cena, najwyższa popularność, najkrótszy czas do zakończenia Oferty - Reprezentanta Produktu;

b. Cena: od najwyższej: uwzględnia kryteria w następującej kolejności: wyróżnienie Reprezentanta Produktu, dopasowanie Reprezentanta Produktu do wyszukiwanej frazy i kategorii, najwyższa cena, najwyższa popularność, najkrótszy czas do zakończenia Oferty - Reprezentanta Produktu;

c. Popularność: największa. Uwzględnia kryteria w następującej kolejności: wyróżnienie Reprezentanta Produktu, dopasowanie Reprezentanta Produktu do wyszukiwanej frazy i kategorii, najwyższa popularność, najkrótszy czas do zakończenia Oferty - Reprezentanta Produktu;

d. Ocena Produktu: najwyższa ocena danego Produktu.

3.6.

Spółka może włączyć Ofertę Sprzedającego, publikowaną w ramach Konta Firma, do programu Allegro Ceny, którego zasady zostały szczegółowo określone w Załączniku nr 21 do Regulaminu. W ramach tego programu Sprzedający zgadza się na automatyczne obniżenie ceny Towaru i umożliwienie Kupującemu nabycia go po obniżonej cenie. W zamian za to Spółka przyzna Sprzedającemu rabat transakcyjny zmniejszający należne Spółce wynagrodzenie z tytułu świadczenia usług w ramach Allegro, w wysokości różnicy między pierwotną ceną Towaru i ceną po obniżce. Sprzedający może wykluczyć z programu Allegro Ceny każdą swoją Ofertę lub każde swoje Konto.

3.7.

Użytkownik posiadający Konto Zwykłe nie może tworzyć Ofert z dostawą poza terytorium Polski. Oferty w ramach Konta Zwykłego są wyświetlane w wynikach wyszukiwania wyłącznie Użytkownikom, którzy wybrali miejsce dostawy w Polsce.

3.8.

Wszystkie Oferty na Allegro muszą być połączone z Produktem - w sposób zgodny z Regulaminem. Wyjątkiem od konieczności połączenia Ofert z Produktem są Oferty we wskazanych przez Spółkę kategoriach, których zestawienie znajduje się pod adresem: [https://help.allegro.com/sell/pl/c/laczenie-ofert-z-katalogiem#d2WYKLBV5s0](https://help.allegro.com/sell/pl/c/laczenie-ofert-z-katalogiem#d2WYKLBV5s0). Oferta naruszająca obowiązek połączenia jej z Produktem jest niewidoczna na Allegro i nie wywołuje żadnych skutków do momentu jej usunięcia lub prawidłowego połączenia z Produktem. Sprzedający, który stworzył taką Ofertę, może podejmować wyłącznie czynności mające na celu jej usunięcie lub połączenie z Produktem. Spółka może usuwać przedmiotowe Oferty, jeżeli pozostają niepołączone z Produktem przez 7 dni.

W przypadku braku odpowiedniego Produktu w ramach wskazanej kategorii lub marki, Sprzedający może dodać propozycję tego Produktu za pomocą funkcjonalności Allegro, na zasadach określonych w Załączniku nr 10 do Regulaminu.

Zabronione jest dodawanie Produktów w odniesieniu do kategorii lub Towarów wskazanych przez Spółkę marek, których zestawienie znajduje się pod adresem: [https://allegro.pl/dla-sprzedajacych/lL25wWm2MiO](https://allegro.pl/dla-sprzedajacych/lL25wWm2MiO).

3.9.

Deklarowany przez Sprzedającego czas wysyłki Towaru nie może być dłuższy niż 25 dni roboczych. Jeśli w ramach danej Oferty Towary będą wysyłane przez Sprzedającego na podstawie umowy własnej z przewoźnikiem, przewidywany czas dostawy Towaru liczony zgodnie z art. 3.4 ust. 1 Regulaminu Allegro, nie może być dłuższy niż 35 dni kalendarzowych. Powyższe ograniczenie nie dotyczy Ofert wystawianych w kategorii: Meble, podkategorii Pokój dziecięcy: Meble w kategorii Dziecko, Towarów wykonywanych na indywidualne zamówienie oraz Ofert wystawionych w formule Przedsprzedaży.

3.10.

Wystawianie Ofert w formule Przedsprzedaży jest możliwe wyłącznie przez Sprzedających posiadających Konto Firma. Przewidywany czas dostawy, o którym mowa w art. 3.9 powyżej nie może przekroczyć 90 dni z wyjątkiem kategorii Książki, Gry, Muzyka, Rośliny (w ramach kategorii Ogród), gdzie czas dostawy może wynosić do 180 dni.

3.11.

Oferta prezentowana na każdym Marketplace stanowi jednocześnie informację handlową.

#### Artykuł 4. TOWARY ZAKAZANE

4.1.

Sprzedający zobowiązują się do niewystawiania na Transakcji Towarów, którymi obrót narusza obowiązujące przepisy prawa (z uwzględnieniem przepisów każdego obcego prawa i przepisów prawa UE, które może mieć zastosowanie w danym przypadku) lub uprawnienia osób trzecich (w szczególności prawa autorskie i inne prawa własności intelektualnej), jak również których wystawienie może być uznane za naruszające dobre obyczaje. Sprzedający nie może sprzedawać Towarów w danym państwie lub podejmować jakichkolwiek czynności związanych ze sprzedażą w tym państwie, jeżeli jest to niezgodne z mającymi zastosowanie, obowiązującymi w nim przepisami prawa. Zabronione jest publikowanie i prezentowanie wszelkich treści, które naruszają powszechnie przyjęte normy etyczne, moralne lub obyczajowe, w szczególności nawołujące do lub propagujące nienawiść, przemoc lub jakiekolwiek formy dyskryminacji, w tym ze względu na narodowość, kolor skóry, przekonania, religię, światopogląd, propagujące systemy autorytarne i totalitarne, a także wszelkich treści pochwalających lub popierających tego rodzaju zachowania lub systemy.

4.2.

Niezależnie od postanowień art. 4.1. zabronione jest oferowanie przedmiotów wymienionych jako zakazane w Załączniku nr 1 do Regulaminu.

4.3.

Przedmioty, o których mowa w art. 4.1. i 4.2. nie mogą być oferowane wraz z Towarami jako bezpłatny dodatek (gratis).

4.4.

Oferowanie niektórych rodzajów Towarów wymaga spełnienia dodatkowych warunków, określonych w Załączniku nr 1 do Regulaminu.

#### Artykuł 5. ROZPOCZĘCIE TRANSAKCJI

5.1.

Sprzedający, niezależnie od wybranego sposobu sporządzania Oferty, w tym wypełniając dostępny w ramach Allegro formularz sprzedaży, dokonuje tego określając ogół warunków Transakcji. Informacje zawarte w treści Oferty mogą dotyczyć wyłącznie jej przedmiotu. Z momentem wprowadzenia informacji lub danych do treści Oferty, Spółka nabywa uprawnienie do korzystania z nich, w szczególności do posługiwania się nimi w dowolny sposób, w każdym czasie, według własnego uznania. Sprzedający upoważnia Spółkę do przetłumaczenia Oferty oraz jej elementów (w tym za pomocą oprogramowania służącego do automatycznego tłumaczenia tekstu) na inne języki, a także do jej wyświetlania w innych językach w domenie allegro.pl oraz w innych domenach zarządzanych przez Spółkę. Poprzez zamieszczenie informacji lub danych w treści Oferty Sprzedający oświadcza, że jest uprawniony do wprowadzenia ich do Oferty, jak również zobowiązuje się, że wykorzystanie ich w ramach Allegro oraz przez Spółkę zgodnie z Regulaminem – w szczególności w sposób określony w zdaniach poprzedzających – nie narusza praw osób trzecich; a także oświadcza, że treść Oferty stanowi informację handlową. Sprzedający ponosi odpowiedzialność z tytułu zgodności z prawdą oświadczenia oraz zobowiązania, o których mowa w zdaniu poprzedzającym. Sprzedający zwolni Spółkę z wszelkiej odpowiedzialności wynikającej ze złożenia niezgodnego z prawdą oświadczenia lub niewykonania lub niewłaściwego wykonania tego zobowiązania.

5.2.

Treść Oferty powinna być rzetelna i kompletna oraz nie może wprowadzać w błąd innych Użytkowników, w szczególności co do właściwości Towaru, takich jak: jego stan, parametry, jakość, pochodzenie, marka czy producent. Treść Oferty powinna być zgodna z wymogami prawa, w szczególności zawierać informacje wynikające z obowiązujących przepisów dotyczących ochrony praw konsumentów i ponadto nie może sugerować wykorzystania Towaru w sposób naruszający obowiązujące przepisy prawa. Opis Oferty nie może zawierać jakichkolwiek treści, które są niezgodne z obowiązującymi przepisami prawa. Użytkownik ponosi pełną odpowiedzialność za treści umieszczone przez siebie w Ofercie, w tym jest odpowiedzialny za wszelkie jej błędy lub nieścisłości.

5.3.

Niezależnie od postanowień wskazanych w art. 4.1, Sprzedający oświadcza, że jest uprawniony oraz posiada możliwość zawarcia i wykonania umowy z Kupującym.

5.4.

Wykonując czynności, o których mowa w art. 5.1, Sprzedający zleca Spółce publikację Oferty we wskazanej przez niego dacie. W przypadku, gdy data nie została określona, publikacja następuje niezwłocznie. Liczba jednocześnie opublikowanych Ofert Sprzedającego nie może przekroczyć bez zgody Spółki 200.000.

Liczba Ofert Sprzedającego, dotyczących takiego samego Towaru, opublikowana w ramach tej samej podkategorii (niezależnie od liczby Kont posiadanych przez tego Sprzedającego), nie może być większa niż 2, przy czym ograniczenie to nie dotyczy Towarów, których stan oznaczony jest parametrem innym niż “Nowy”.

Ograniczenie liczby Ofert dotyczących takiego samego Towaru nie dotyczy Ofert, które zostały stworzone w ramach Allegro Business, w których Towary mogą nabyć wyłącznie Użytkownicy Kont Firma. Użytkownik na jednym Koncie Firma może mieć 30.000 Ofert, o których mowa w zdaniu poprzedzającym.

5.5.

Od momentu opublikowania Oferty, Sprzedający jest związany jej treścią. Sprzedający może dokonać zmian treści Oferty do czasu złożenia pierwszej oferty przez Licytanta. W przypadku Oferty z opcją Kup Teraz, Sprzedający nie może dokonać skutecznej zmiany jej treści wobec Kupujących, z którymi zawarł umowę sprzedaży w ramach Oferty. Zakazane jest dokonywanie zmian przez Sprzedającego treści Oferty, które stanowią zmianę oferowanego Towaru bądź jego właściwości. Użytkownik z chwilą wprowadzenia do Oferty treści stanowiących przedmiot ochrony prawa autorskiego, w szczególności znaków, logotypów, wizerunku, opisu oraz zdjęć („Treść”), zezwala Spółce na nieodpłatne, niewyłączne, nieograniczone czasowo i terytorialnie korzystanie z tych Treści w następującym zakresie:

a. utrwalania i zwielokrotniania wszelkimi technikami, w tym także przez dokonywanie zapisu oraz kopii na wszelkiego rodzaju nośnikach papierowych, elektronicznych, magnetycznych bądź optycznych;

b. rozpowszechniania za pośrednictwem sieci telekomunikacyjnych (w tym internet i sieci GSM) w jakikolwiek sposób i przy użyciu jakiejkolwiek technologii, w szczególności poprzez: rozpowszechnianie w taki sposób, aby każdy mógł mieć dostęp do Treści w miejscu i czasie przez siebie wybranym oraz inne sposoby eksploatacji w sieciach telekomunikacyjnych bez względu na możliwe do zastosowania sposoby ograniczania dostępu; publiczne wyświetlenie oraz odtworzenie, w tym również poprzez mechanizmy automatycznego odtwarzania Treści na stronach internetowych;

c. publicznego wykonania, wystawiania, wyświetlania, odtwarzania oraz nadawania i reemisji;

d. użyczania i wprowadzania do obrotu.

Zgoda Użytkownika obejmuje także tworzenie opracowań Treści przez Spółkę i korzystanie z tych opracowań w zakresie, w którym Spółka jest uprawniona do korzystania z Treści oraz na udzielanie dalszych zgód w zakresie odpowiadającym udzielonej Spółce zgodzie.

Użytkownik wyraża zgodę na wykonywanie autorskich praw osobistych do Treści przez Spółkę oraz oświadcza, że nie będzie wykonywał tych praw w stosunku do Spółki oraz podmiotów, którym Spółka udzieli dalszych zgód na korzystanie z Treści.

Użytkownik gwarantuje, że jest uprawniony do złożenia powyższych oświadczeń i zgód objętych Regulaminem i wprowadzenia Treści do Oferty oraz że Treści i korzystanie z Treści przez Spółkę zgodnie z Regulaminem nie narusza praw osób trzecich. Użytkownik zwolni Spółkę oraz podmioty, którym Spółka udzieli dalszych zgód na korzystanie z Treści, z wszelkiej odpowiedzialności wynikającej ze zgodnego z Regulaminem korzystania z Treści.

5.6.

Szczegółowe zasady dotyczące sporządzania Oferty, w tym określania jej treści, zamieszczania zdjęć oraz stosowania opcji dodatkowych dotyczących jej prezentowania i promocji w Allegro określa Załącznik nr 2 do Regulaminu.

5.7.

Sprzedający zobowiązuje się do akceptowania zapłaty od Kupujących za Transakcję za pomocą wszystkich metod płatności dostępnych w Allegro, w tym z wykorzystaniem Kart podarunkowych Allegro. Obsługa realizacji płatności Kupującego, w zależności od wybranej przez niego metody płatności, odbywa się na zasadach określonych w Załączniku nr 7A, Załączniku nr 7B oraz Załączniku nr 7C do Regulaminu lub [Regulaminie Kart Podarunkowych Allegro](https://allegro.pl/regulaminy/regulamin-kart-podarunkowych-serwisu-allegro-4GDAboO2OFR).

5.8.

Poza umożliwieniem Kupującym dokonywania zapłaty za Towar za pomocą usług, o których mowa w art. 5.7. Sprzedający mogą umożliwić Kupującym dokonanie zapłaty za Towar także "za pobraniem", bądź w drodze bezpośredniej zapłaty w miejscu odbioru Towaru. Obsługa realizacji płatności Kupującego za pobraniem, odbywa się na zasadach przewidzianych w regulaminach dostawców usług dostawy za pobraniem, z którymi Kupujący może się zapoznać:

* [Allegro sp. z o.o.](https://assets.allegrostatic.com/popart-attachments/att-41616b1c-559b-4453-af13-d9c430ffb36c)
    
* [DPD Polska sp. z o.o.](https://www.dpd.com/pl/pl/moje-dpd/dokumenty-dpd-polska/)
    
* [InPost sp. z o.o.](https://inpost.pl/regulaminy)
    
* [Poczta Polska S.A.](https://www.pocztex.pl/do-pobrania/)
    
* [UPS Polska sp. z o.o.](https://www.ups.com/assets/resources/media/pl_PL/terms_carriage_pl.pdf)
    
* [DHL Parcel Polska Sp. z o.o.](https://www.dhl.com/content/dam/dhl/local/pl/dhl-parcel/documents/pdf/pl-parcel-europe-ogolne-warunki-przewozu.pdf)
    
* [Packeta Poland sp. z o.o. (w Czechach jako Zásilkovna)](https://www.packeta.pl/dokumenty-dla-klientow)
    
* [WE|DO CZ s.r.o.](https://www.wedo.cz/en/for-download)
    

Wybranie przez Kupującego formy dostawy z opcją zapłaty gotówką za pobraniem z naruszeniem zapisów regulaminowych, w szczególności z przekroczeniem obowiązujących limitów płatności gotówkowej, może skutkować odmową pobrania gotówki przez dostawcę usługi dostawy za pobraniem.

5.9.

W celu umieszczania Ofert w kategorii: Kolekcje > Produkty inwestycyjne oraz Kolekcje > Numizmatyka > Złote Monety Kolekcjonerskie (z wyłączeniem podkategorii “Złom złota i srebra”), Sprzedający zobowiązany jest spełnić następujące warunki łącznie:

a. wypełnić wymagania określone w części I pkt. 33 Załącznika nr 1 do Regulaminu;

b. po uprzednim zalogowaniu na Konto w ramach którego będzie publikował Oferty w ww kategoriach dokonać zgłoszenia za pomocą formularza kontaktowego dostępnego na stronie [https://allegro.pl/pomoc/kontakt](https://allegro.pl/pomoc/kontakt) i uzyskać od Spółki akceptację zgłoszenia, w formie wiadomości e-mail wysłanej na adres e-mail Użytkownika przypisany do jego Konta.

5.10.

Wypełniając dostępny w ramach Konta formularz znajdujący się w zakładce Sprzedaż > Ustawienia sprzedaży > Ustawienia dostawy, Sprzedający ma możliwość określenia godzin szybkiej wysyłki Towaru (Wysyłka tego samego dnia) oznaczających deklarację wysłania Towaru tego samego dnia, pod warunkiem zawarcia Transakcji (w tym dokonania płatności) do wskazanej przez Sprzedającego godziny, w zależności od rodzaju przewoźnika oraz dnia tygodnia. Informacja dotycząca Wysyłki tego samego dnia jest widoczna w ramach Oferty Sprzedającego. Spółka zastrzega sobie prawo do odmowy publikacji informacji, o której mowa w zdaniu poprzednim, w przypadkach w których Sprzedający nie spełni wymagań określonych na stronie [https://allegro.pl/dla-sprzedajacych/godzina-wysylki-tego-samego-dnia-dla-wybranych-przez-ciebie-przewoznikow-i-dni-tygodnia-2YRGlGOgLfR#wymagania-jakie-nalezy-spelnic-aby-kupujacy-zobaczyli-informacje-o-godzinie-wysylki-tego-samego-dnia-w-twoich-ofertach](https://allegro.pl/dla-sprzedajacych/godzina-wysylki-tego-samego-dnia-dla-wybranych-przez-ciebie-przewoznikow-i-dni-tygodnia-2YRGlGOgLfR#wymagania-jakie-nalezy-spelnic-aby-kupujacy-zobaczyli-informacje-o-godzinie-wysylki-tego-samego-dnia-w-twoich-ofertach).

5.11.

Spółka udostępnia Kupującym Politykę zwrotów na Allegro, która daje im możliwość zwrotów Towarów nabytych w Allegro poprzez odpowiedni formularz zwrotu (dalej: Formularz), według standardów, warunków i zasad wskazanych w przedmiotowej polityce.

5.12.

W związku z udostępnieniem Kupującym Polityki zwrotów, o której mowa w art. 5.11 powyżej, Sprzedający posiadający Konto Firma lub będący Użytkownikiem prowadzącym działalność gospodarczą, zobowiązany jest do wypełnienia w całości odpowiedniego formularza warunków zwrotu Towarów, znajdującego się w zakładce “Warunki Zwrotów” i przypisać go do swoich Ofert, a także powinni realizować następujące zasady:

a. w przypadku odstąpienia od umowy przez Kupującego, gdy Towar nie został jeszcze wysłany przez Sprzedającego - dokonywać zwrotu środków wpłaconych przez Kupujących za zakupiony Towar, w ciągu 2 dni roboczych, licząc od dnia anulowania Transakcji przez Kupującego;

b. w innych przypadkach odstąpienia od umowy przez Kupującego, niż te określone w pkt a powyżej - dokonywać zwrotu środków wpłaconych przez Kupujących za zakupiony Towar, w ciągu 7 dni kalendarzowych, licząc od dnia otrzymania zwracanego Towaru przez Sprzedającego, jednak nie później niż 14 dni od chwili otrzymania wypełnionego przez Kupującego Formularza;

c. w przypadku reklamacji Towaru zakupionego przez Kupującego, który wnioskuje wyłącznie o zwrot wpłaconych środków – rozpatrywać reklamację w ciągu 14 dni kalendarzowych, od chwili otrzymania wypełnionego przez Kupującego Formularza i w razie uznania reklamacji w tym zakresie, dokonywać niezwłocznie zwrotu środków wpłaconych przez Kupujących za zakupiony Towar;

d. dostosować metodę dostawy zwracanego Towaru, odpowiednią do jego właściwości i wielkości;

5.13.

Na warunkach określonych w załącznikach nr 7A i nr 7B do Regulaminu:

a. w przypadku, o którym mowa w art. 5.12 pkt a powyżej, Sprzedający może zlecić operatorom usług płatniczych określonych w Załącznikach 7A i 7B do Regulaminu, na podstawie informacji przekazanych przez Spółkę, wypłatę środków zaewidencjonowanych w ramach narzędzia rozliczeniowego prowadzonego dla Sprzedającego, w celu dokonania zwrotu kwot wpłaconych przez Kupujących za zakupiony Towar;

b. w przypadku, o którym mowa w art. 5.12 pkt b oraz c powyżej, Sprzedający w ramach akceptacji regulaminu danego operatora usług płatniczych, zleca poszczególnym operatorom usług płatniczych określonych w Załącznikach 7A i 7B, stosowanie, na podstawie informacji przekazanych przez Spółkę, czasowego wstrzymania wypłaty środków zaewidencjonowanych w ramach narzędzia rozliczeniowego prowadzonego dla Sprzedającego, w celu dokonania zwrotu środków wpłaconych przez Kupujących za zakupiony Towar, a także składa dyspozycje dotyczące tych zwrotów. Na warunkach określonych w Załącznikach 7A i 7B Sprzedający może te dyspozycje następnie odwołać.

#### Artykuł 6. PRZEBIEG TRANSAKCJI

6.1.

Akceptując warunki przedstawione przez Sprzedającego w treści Oferty, Użytkownik w celu dokonania zakupu Towaru bierze udział w Licytacji lub dokonuje wyboru opcji Kup Teraz, z zastrzeżeniem art. 3.3 Regulaminu. Dokonując powyższych czynności, Użytkownik uzupełnia odpowiedni formularz na stronie Oferty i potwierdza swój wybór.

6.2.

Z chwilą wzięcia udziału w Licytacji, dane osobowe w zakresie nazwy Konta (loginu) Licytanta są przekazywane Sprzedającemu.

6.3.

Od momentu opublikowania Oferty, zarejestrowani Użytkownicy mogą zadawać pytania Sprzedającemu dotyczące tej Oferty lub Transakcji, której przedmiotem była dana Oferta w następujący sposób:

a. korzystając z odpowiedniego formularza “Zadaj pytanie” dostępnego w treści Oferty,

b. korzystając z odpowiedniego formularza “Zadaj pytanie” lub klikając adres e-mail Sprzedającego dostępne w zakładce “O sprzedającym”, znajdującej się w treści Oferty,

b. c. korzystając z opcji “Napisz Wiadomość” w ramach funkcjonalności “Centrum Wiadomości” dostępnej w ustawieniach Konta Użytkownika,

d. korzystając z odpowiedniego formularza “Zapytaj o zakup” dostępnego w widoku Szczegółów Zakupu,

z zastrzeżeniem postanowień zawartych w art.13.6.

6.4.

Przystępując do Licytacji, Licytant deklaruje cenę maksymalną Towaru, którą w przypadku wygranej zobowiązuje się zapłacić. Licytant może zmieniać wysokość ceny maksymalnej w trakcie Licytacji, nie może jednak wskazać kwoty niższej bądź równiej niż aktualna cena określona w Licytacji. Przebicie ofert innych Licytantów, w zależności od aktualnej ceny Towaru, następuje o odpowiednią kwotę postąpienia, zgodnie z poniższą tabelą:

| Najwyższa oferowana cena w danej chwili | Kwota postąpienia |
| --- | --- |
| **1,00 - 24,99 zł** | Kwota postąpienia<br><br>0,50 zł |
| **25,00 - 99,99 zł** | Kwota postąpienia<br><br>1,00 zł |
| **100,00 - 249,99 zł** | Kwota postąpienia<br><br>2,50 zł |
| **250,00 - 499,99 zł** | Kwota postąpienia<br><br>5,00 zł |
| **500,00 - 999,99 zł** | Kwota postąpienia<br><br>10,00 zł |
| **1.000,00 - 2.499,99 zł** | Kwota postąpienia<br><br>25,00 zł |
| **2.500,00 - 4.999,99 zł** | Kwota postąpienia<br><br>50,00 zł |
| **powyżej 5.000,00 zł** | Kwota postąpienia<br><br>100,00 zł |

Spółka zastrzega możliwość przeprowadzania weryfikacji Użytkowników dokonujących zakupu Towarów w ramach Ofert w kategorii “Kolekcje i Sztuka” w przypadku Licytantów, którzy zaoferowali podczas Licytacji kwotę wyższą lub równą kwocie 1.000,00 zł lub Licytantów, których suma aktualnie złożonych ofert jest wyższa lub równa kwocie 1.000,00 zł. W tym celu odpowiednio zastosowanie znajduje art. 2.12 lit a. Regulaminu Allegro.

6.5.

Oferty złożone przez Licytantów wiążą uczestników Licytacji, chyba że Sprzedający dokona ich odrzucenia. Odrzucenie oferty Licytanta może nastąpić wyłącznie przed zakończeniem Licytacji:

a. na prośbę Licytanta albo

b. gdy Sprzedający ma uzasadnione wątpliwości co do wiarygodności Licytanta albo

c. jeżeli w trakcie Licytacji nastąpiła kradzież lub zniszczenie Towaru albo

d. w związku z zakończeniem Licytacji, w przypadkach określonych w art. 6.8. b.

6.6.

Propozycja zawarcia umowy ze Sprzedającym, złożona przez Licytanta, którego Konto zostanie zawieszone przed zamknięciem Licytacji, przestaje wiązać. Informacja o zawieszeniu Konta Licytanta jest uwidaczniana na stronie Licytacji.

6.7.

Zakończenie Oferty następuje z upływem czasu, określonego w jej warunkach przez Sprzedającego lub gdy sprzedane zostaną wszystkie sztuki Towaru w Ofertach z opcją Kup Teraz. Wcześniejsze zakończenie Oferty może nastąpić:

a. na podstawie decyzji Sprzedającego, o której mowa w art. 6.8.

b. na podstawie decyzji Spółki, w sytuacjach opisanych w art. 8.2 pkt b.

6.8.

Sprzedający może w każdym czasie zakończyć Ofertę. W przypadku:

a. Oferty z opcją Kup Teraz – dotychczas zawarte umowy sprzedaży w ramach takiej Oferty są wiążące,

b. Licytacji – zwycięzców ustala się według stanu na chwilę jej zakończenia, zgodnie z art. 7.2.

6.9.

Cena za Towar powinna być określona zgodnie z powszechnie obowiązującymi przepisami prawa. Sprzedający, oprócz ceny za Towar, może dodatkowo obciążyć Kupującego jedynie wskazanymi w Ofercie kosztami dostawy w rzeczywistej wysokości.

6.10.

Tryb postępowania w przypadku planowanych przerw technicznych oraz awarii technicznych, w szczególności ich wpływ na opublikowane Oferty, określa Załącznik nr 3 do Regulaminu.

#### Artykuł 7. ZAWARCIE UMOWY W RAMACH OFERTY

7.1.

Spółka nie jest stroną umów sprzedaży Towarów zawieranych pomiędzy Użytkownikami i nie gwarantuje, że Sprzedający oraz Kupujący są uprawnieni do zawarcia i wykonania umowy. Zawarcie umowy przez Użytkowników, których siedziba lub miejsce zwykłego pobytu znajdują się w różnych krajach, może spowodować, iż do Transakcji zastosowanie znajdą właściwe przepisy prawa obcego.

7.2.

Umowa zostaje zawarta ze zwycięzcą Licytacji. Zwycięzcą Licytacji jest Użytkownik, który w chwili jej zakończenia zaoferował najwyższą cenę za Towar i jego oferta była co najmniej równa cenie minimalnej, jeśli cena ta została określona przez Sprzedającego (przybicie). Jeżeli kilku Licytantów złożyło oferty z taką samą najwyższą ceną – zwycięzcą jest Licytant, który pierwszy przystąpił do Licytacji poprzez wskazanie najwyższej ceny.

7.3.

Z zastrzeżeniem treści art. 3.3, Kupujący zawiera umowę ze Sprzedającym, potwierdzając zakup za pomocą przycisku „kupuję i płacę”, “kupuje z Pay Business” lub “kupuję z AllegroPay”, przy czym w niektórych przypadkach naciśnięcie przycisku “kupuję z Allegro Pay” spowoduje skierowanie zapytania do bazy zastrzeżeń numeru PESEL i jeśli numer PESEL Kupującego będzie zastrzeżony, umowa ze Sprzedającym nie zostanie zawarta o czym Kupujący zostanie poinformowany. Każdy zakup oraz niektóre metody płatności mogą być dodatkowo potwierdzane za pomocą danych biometrycznych urządzenia mobilnego po uprzednim włączeniu tej funkcji (dane biometryczne znajdują się na urządzeniu i nie są udostępniane Allegro).

7.4.

Potwierdzenie zawarcia umowy pomiędzy Kupującym i Sprzedającym wysyłane jest automatycznie poprzez wiadomość e-mail (lub opcjonalnie poprzez inne środki komunikacji elektronicznej) i ma charakter wyłącznie informacyjny. W wiadomości, o której mowa w zdaniu poprzednim, strony umowy otrzymują dane aktualnie widniejące w ustawieniach ich Kont, tj.: imię i nazwisko, adres e-mail (zaszyfrowany przez Spółkę), numer telefonu, adres. W przypadku, gdy siedziba Sprzedającego widniejąca w ustawieniach Konta znajduje się poza Europejskim Obszarem Gospodarczym lub Oferta została oznaczona w polu “Szczegóły dostawy” jako “Oferta poza EOG” dane, o których mowa w zdaniu poprzednim, zostaną przesłane poza Europejski Obszar Gospodarczy. W przypadku wyboru przez Kupującego formy dostawy Towaru, która wiąże się z nadaniem przesyłce numeru rejestrowego informacje dotyczące śledzenia przesyłki moga być udostępniane Spółce bezpośrednio przez przewoźnika lub Sprzedającego. Jeśli numer przesyłki został udostępniony w zakładce: "Kupione", widocznej po zalogowaniu na Konto, Kupujący otrzymuje dodatkową wiadomość e-mail, w której wskazana jest: nazwa (firma) przewoźnika, numer rejestrowy przesyłki i link umożliwiający jej śledzenie.

7.5.

W przypadku braku innych ustaleń stron Transakcji, Kupujący, w związku z zawartą umową, powinien dokonać zapłaty za Towar:

a. w ciągu 7 dni w przypadku Oferty z opcją Kup Teraz oraz w przypadku Licytacji,

b. w ciągu 14 dni w przypadku Oferty z opcją Kup Teraz oraz w przypadku Licytacji, dla której Kupujący wybrał wpłatę przelewem tradycyjnym.

Brak zapłaty za Towar przez Kupującego we wskazanych terminach oraz - w przypadku Licytacji - dodatkowo przyznany Sprzedającemu rabat transakcyjny, skutkują automatyczną anulacją Transakcji przez Spółkę (za wyjątkiem kategorii Leki bez recepty). W przypadku gdy warunki automatycznej anulacji Licytacji opisane powyżej, nie zostaną spełnione w ciągu 30 dni, Spółka może w tym celu dokonać ich ponownej weryfikacji. Powyższe działania Spółki nie mają wpływu na cywilnoprawne skutki zawarcia umowy sprzedaży pomiędzy Użytkownikami i nie zwalnia ich z obowiązku wzajemnego świadczenia wynikającego z zaistniałego stosunku prawnego.

#### Artykuł 8. ROLA ALLEGRO

8.1.

Spółka dostarcza Użytkownikom platformę handlową on - line oraz inne funkcjonalności pozwalające na zawieranie i realizację Transakcji oraz przekazywanie innych treści, w tym pomiędzy Użytkownikami, na zasadach opisanych w Regulaminie oraz w regulaminach poszczególnych usług. Żadna z tych funkcjonalności nie powinna być utożsamiana z posiadaniem wiedzy o treściach przekazywanych przez Użytkowników. W przypadku niezgodności treści z prawem lub z regulaminem, Spółka podejmuje działania opisane w niniejszym art. 8 w celu wykrywania i usuwania takich treści.

Spółka nie ponosi odpowiedzialności za zachowania Użytkowników w ramach Allegro ani za nienależyte wykonanie bądź niewykonanie przez nich umów zawartych w ramach Transakcji, jak również za następstwa działań podjętych przez Użytkowników oraz osoby trzecie, a stanowiących naruszenie postanowień Regulaminu, jeżeli pomimo dołożenia należytej staranności nie wiedziała lub nie mogła dowiedzieć się o bezprawności działań Użytkownika lub osoby trzeciej i z tego powodu nie podjęła niezwłocznych działań w celu usunięcia naruszeń, ich skutków lub uniemożliwienia dostępu do informacji. Spółka nie ponosi odpowiedzialności za jakość, bezpieczeństwo lub legalność Towarów sprzedawanych w ramach Oferty, zdolność Sprzedających do sprzedaży, wypłacalność Kupujących oraz prawdziwość i rzetelność informacji oraz innych treści podawanych/przekazywanych przez Użytkowników w ramach Allegro (w szczególności reklamy, opinie o Produktach i Towarach, korespondencje w ramach Dyskusji). Spółka na zasadach określonych w Załączniku nr 9 umożliwia przyznanie rekompensat Kupującym, którzy na skutek nieuczciwego działania Sprzedającego ponieśli szkodę. Jednocześnie za wykonanie umów zawartych w ramach Allegro, w związku z prowadzeniem własnej sprzedaży Towarów, Spółka ponosi odpowiedzialność określoną zgodnie z przepisami prawa powszechnie obowiązującego oraz treścią Ofert Spółki.

8.1a.

Spółka zastrzega sobie prawo do moderowania treści Użytkowników w ramach Allegro, jeżeli naruszają przepisy prawa powszechnie obowiązującego, postanowienia Regulaminu lub dobre obyczaje. Moderacja odbywa się na zasadach opisanych w art. 8 oraz art. 11 Regulaminu.

Moderacja treści może odbywać się w sposób zautomatyzowany lub manualny.

8.2.

W przypadku, gdy Oferta narusza lub istnieje uzasadnione podejrzenie, że może naruszać przepisy prawa powszechnie obowiązującego, postanowienia Regulaminu lub dobre obyczaje, Spółka może w szczególności:

a. zmienić wskazaną przez Sprzedającego kategorię Allegro, w której publikowana jest Oferta,

b. zakończyć przed czasem lub usunąć Ofertę z opcją Kup Teraz - jednakże dotychczas zawarte w ramach niej umowy pomiędzy Użytkownikami zachowują ważność,

c. usunąć Licytację w wyniku czego przestaje być dostępna w Allegro, a wszelkie dotychczasowe czynności Licytantów w jej ramach, nie wywołują skutku,

d. odmówić publikacji Oferty,

e. usunąć zdjęcia, fragmenty tekstu, grafiki lub parametry w ramach opisu Oferty,

f. usunąć z Oferty numer GTIN (EAN) niezgodny z Regulaminem.

8.2a.

Spółka zastrzega sobie prawo do zakończenia przed czasem lub usunięcia Oferty w przypadku spełnienia obu, poniższych warunków łącznie, tj. gdy:

a. liczba wyświetleń strony Oferty w przedziale ostatnich 365 dni kalendarzowych jest równa 0

oraz

b. kwota obrotu wyrażona w złotówkach w Ofercie w przedziale ostatnich 365 dni kalendarzowych jest równa 0,

chyba że zasady określone w regulaminach innych usług, o których mowa w art. 12 Regulaminu stanowią inaczej.

8.3.

Spółka może weryfikować przestrzeganie Regulaminu przez Użytkowników. Weryfikacja może nastąpić w szczególności przez sprawdzenie, czy Użytkownicy stosują się do odpowiednich postanowień Regulaminu. Weryfikacja następuje w szczególności poprzez nawiązanie kontaktu z Użytkownikiem i utrwalenie jego przebiegu.

8.3a.

Spółka udostępnia narzędzia umożliwiające zgłaszanie nielegalnych treści drogą elektroniczną. W celu dokonania zgłoszenia konieczne jest wypełnienie odpowiedniego formularza, w tym uzupełnienie pól wskazanych jako obowiązkowe. Spółka poinformuje zgłaszającego o przyjęciu zgłoszenia oraz podjętej decyzji bez zbędnej zwłoki, pod warunkiem posiadania elektronicznych danych kontaktowych zgłaszającego.

8.3b.

Spółka może zawiesić, na czas określony i po wydaniu uprzedniego ostrzeżenia, możliwość dokonywania zgłoszeń, o których mowa w art. 8.3a. lub składania skarg, o których mowa w art. 21 Regulaminu, przez osoby lub podmioty dokonujące często oczywiście bezzasadnych zgłoszeń lub przez skarżących wnoszących często oczywiście bezzasadne skargi. Przy podejmowaniu decyzji o zawieszeniu Spółka uwzględnienia istotne fakty i okoliczności, w szczególności:

a) liczbę bezwzględną oczywiście nielegalnych treści lub oczywiście bezzasadnych zgłoszeń lub skarg, które zostały odpowiednio przekazane, dokonane lub wniesione w danym okresie;

b) względny stosunek takiej liczby do całkowitej liczby informacji lub zgłoszeń odpowiednio przekazanych lub dokonanych w danym okresie;

c) ciężar nadużywania, w tym charakter nielegalnych treści i jego konsekwencje;

d) zamiar odbiorcy usługi, osoby, podmiotu lub skarżącego, jeżeli można go określić.

8.4.

W przypadku, gdy działania Użytkownika naruszają postanowienia Regulaminu lub obowiązujące przepisy prawa, Spółka może:

a. upomnieć Użytkownika za pośrednictwem poczty elektronicznej,

b. udzielić Użytkownikowi ostrzeżenia za pośrednictwem poczty elektronicznej,

Udzielenie Użytkownikowi upomnienia i ostrzeżenia nie skutkuje bezpośrednio zawieszeniem Konta Użytkownika lub ograniczeniem dostępu do poszczególnych usług świadczonych w ramach Allegro, stanowi jedynie informację, że w przypadku dalszego naruszania przez Użytkownika postanowień Regulaminu, Spółka może zawiesić Konto lub ograniczyć dostęp do poszczególnych usług w ramach Allegro. W przypadku powtarzających się lub istotnych naruszeń Regulaminu rozumianych jako:

1. nieuregulowanie przez Użytkownika należności względem Spółki w wyznaczonym terminie,
2. podanie przez Użytkownika w ustawieniach Konta niepełnych lub nieprawdziwych danych kontaktowych (np. imię i nazwisko, firma, adres), nieuzupełnienie brakujących danych pomimo wezwania Spółki,
3. zbycie przez Użytkownika Konta bez zgody Spółki,
4. udostępnienie przez Użytkownika Konta innym osobom niezgodnie z zasadami określonymi w art. 2.10 Regulaminu,
5. Publikacja przez Użytkownika Ofert, których przedmiotem są Towary zakazane określone w Załączniku nr 1 do Regulaminu lub Towary dopuszczone warunkowo, a Użytkownik nie spełnił warunków niezbędnych do ich wystawienia, które to warunki wskazane zostały w Załączniku nr 1 do Regulaminu,
6. naruszanie zasad dotyczących wystawiania Ofert określonych w Załączniku nr 2 do Regulaminu,
7. Rejestrację wielu Kont i ich wykorzystywanie niezgodnie z zasadami określonymi w art. 2.9 Regulaminu,
8. wysyłanie wiadomości o charakterze spamu do innych Użytkowników,
9. spadek ogólnego poziomu jakościowego (w ramach panelu “Jakość mojej sprzedaży”) do wartości “Wymagający poprawy” lub “Nieakceptowalny”,
10. podejmowanie działań mających na celu unikanie płatności w związku z naliczonymi przez Spółkę opłatami lub prowizjami,
11. naruszanie zasad dotyczących systemu ocen określonych w art. 11 Regulaminu,
12. dokonywanie zakupów w celu innym niż finalizacja Transakcji,
13. naruszanie zasad dotyczących zlecania Spółce publikacji Ofert określonych w art. 5.4 Regulaminu,
14. naruszanie zasad dotyczących odrzucania ofert Licytantów określonych w art. 6.5 Regulaminu,
15. naruszanie zasad określonych w art. 10.1. 10.3 i 10.10 Regulaminu,

Spółka może:

c. czasowo ograniczyć Użytkownikowi dostęp do poszczególnych funkcjonalności lub usług świadczonych w ramach Allegro, w szczególności ograniczyć na czas określony lub nieokreślony funkcjonalność Konta Użytkownika,

d. zawiesić na czas określony lub nieokreślony jedno, kilka bądź wszystkie Konta tego Użytkownika.

Spółka może również czasowo ograniczyć Użytkownikowi dostęp do poszczególnych usług świadczonych w ramach Allegro albo zawiesić na czas określony lub nieokreślony jedno, kilka bądź wszystkie Konta tego Użytkownika, w przypadku rozwiązania przez któregokolwiek z operatorów usług płatniczych, o których mowa w Załączniku 7A, 7B lub 7C, umowy ramowej z Użytkownikiem z przyczyn określonych w Regulaminie usługi danego operatora usług płatniczych.

O zawieszeniu Konta lub ograniczeniu dostępu do określonych usług Spółka powiadomi Użytkownika za pośrednictwem poczty elektronicznej e-mail, wskazując przyczyny zawieszenia lub ograniczenia dostępu do Konta. Użytkownik może odwołać się od decyzji Spółki zgodnie z postanowieniami art.16 Regulaminu. W przypadku braku udzielenia odpowiedzi i złożenia wyczerpujących wyjaśnień dotyczących prawidłowości wykonania umowy zawartej pomiędzy Kupującym i Sprzedającym w ramach Dyskusji w terminie określonym w art. 10.2 Regulaminu, Spółka może uzależnić korzystanie z Allegro od potwierdzenia przez Użytkownika faktu wywiązania się z umowy zawartej w wyniku Transakcji.

8.5.

Niezależnie od zastosowania przez Spółkę postanowień art. 8.2, 8.3 lub 8.4 Regulaminu, Użytkownik ponosi pełną odpowiedzialność za swoje działania i zaniechania związane z korzystaniem z Allegro, w szczególności może ponosić odpowiedzialność odszkodowawczą względem Spółki lub innych Użytkowników. W przypadku gdy, w związku z naruszeniem przez Użytkownika Regulaminu Allegro, Allegro poniesie szkodę, w tym zostaną nałożone na Allegro kary przez podmioty trzecie, Użytkownik jest zobowiązany do zapłaty na rzecz Allegro odszkodowania. Allegro może naliczyć Sprzedającemu posiadającemu Konto Firma i mającemu siedzibę poza Europejskim Obszarem Gospodarczym kwotę w wysokości odpowiadającej poniesionej szkodzie, w ramach rozliczeń, o których mowa w Załączniku 4 Część IX.

W przypadku udostępnienia Spółce awatarów o których mowa w art. 2.7 Regulaminu, Użytkownik oświadcza, że jest uprawniony do korzystania z tego awatara w ramach określonych Regulaminem, a wykorzystanie go w ramach Allegro oraz przez Spółkę nie narusza praw osób trzecich. Użytkownik ponosi odpowiedzialność z tytułu zgodności z prawdą oświadczenia, o którym mowa w zdaniu poprzedzającym i zwolni Spółkę z wszelkiej odpowiedzialności związanej z niezgodnym z prawem lub naruszającym prawa osób trzecich korzystaniem z awatara w ramach Allegro.

8.6.

W przypadku zawieszenia Konta, Użytkownik posiada jedynie wgląd do Konta oraz dostęp do funkcji pozwalających uregulować należności wobec Spółki i sfinalizować umowy zawarte przed zawieszeniem Konta, nie może on natomiast korzystać z żadnych innych usług świadczonych przez Spółkę w ramach Allegro. Oferty wystawione w ramach zawieszonego Konta zostają usunięte. Wynik Licytacji, w których uczestniczył Licytant, którego Konto zostało zawieszone, ustala się zgodnie z art. 6.8.

8.7.

Użytkownik, którego Konto zostało zawieszone lub na które zostały nałożone ograniczenia funkcjonalności, o których mowa w art. 2.12 i 8.4, nie może zarówno zarejestrować nowego, jak i korzystać z innego Konta bez uprzedniej zgody Spółki.

8.8.

W przypadkach, o których mowa w art 8.9. poniżej operatorzy usług płatniczych określonych w Załącznikach 7A i 7B, działając na zlecenie Spółki w związku z upoważnieniem Sprzedającego wynikającym z umowy zawartej na podstawie Regulaminu, oraz na podstawie przekazanych przez Spółkę informacji, uprawnieni są do czasowego wstrzymania wypłaty środków Sprzedających w przypadkach i na warunkach szczegółowo określonych w załącznikach nr 7A i nr 7B do Regulaminu (“Wstrzymanie Wypłaty”).

8.9.

Spółka może zakwalifikować Konto Sprzedającego do Wstrzymania Wypłaty w następujących przypadkach:

a. w ramach Transakcji z prognozowanym czasem dostawy dłuższym niż 10 dni kalendarzowych, za wyjątkiem Ofert z kategorii: Meble, podkategorii Pokój dziecięcy: Meble w kategorii Dziecko oraz Ofert wystawionych w ramach Przedsprzedaży, lub

b. w stosunku do Sprzedających, którzy prowadzą działalność w ramach Konta Firma jako podmiot mający siedzibę, zarejestrowaną działalność lub rzeczywiste miejsce prowadzenia działalności gospodarczej poza obszarem Europejskiego Obszaru Gospodarczego lub Zjednoczonego Królestwa Wielkiej Brytanii i Irlandii Północnej;

c. w stosunku do Sprzedających publikujących Oferty w kategoriach, o których mowa w art. 5.9. powyżej;

d. w stosunku do Sprzedających publikujących Oferty w kategorii, o której mowa w Załączniku nr 23 Regulaminu Allegro,

e. w innych przypadkach określonych w regulaminach odrębnych usług.

8.10.

Spółka zleca operatorom usług płatniczych określonych w Załącznikach 7A i 7B Wstrzymanie Wypłaty w przypadkach Kont o których mowa w art. 8.9 lit. c powyżej, bezpośrednio po pozytywnym zweryfikowaniu przez Spółkę Zgłoszenia, o którym mowa w art. 5.9. powyżej.

8.11.

Spółka ma dostęp do następujących kategorii danych Użytkownika: danych o Ofercie, w szczególności obejmujących treść Oferty; danych identyfikujących Kupującego w ramach Transakcji; danych o Transakcji - w szczególności metoda płatności, adres odbioru towaru, sposób dostawy, dodatkowe uwagi, a także może mieć dostęp do treści wiadomości przesyłanych pomiędzy Kupującym a Sprzedającym, w tym w ramach dyskusji i sporów oraz obsługi korespondencji na zlecenie Sprzedających w przypadku, o którym mowa w art.13.6. Spółka dysponuje wyżej wymienionymi kategoriami danych w odniesieniu do wszystkich Ofert i Transakcji, z zastrzeżeniem, że w przypadku, o którym mowa w art. 13.6. dostęp do treści wiadomości dotyczy wyłącznie Kont Firma.

Użytkownik nie ma dostępu do wszystkich danych, które są dostępne dla Spółki. Użytkownik nieodpłatnie ma dostęp do danych dotyczących dokonanych przez niego czynności w ramach Allegro, w szczególności dotyczących jakości sprzedaży prowadzonej za pośrednictwem Allegro. W ramach Allegro Lokalnie dostępne są jedynie dane dotyczące poszczególnych zrealizowanych Transakcji.

Spółka umożliwia odpłatny dostęp do niektórych danych statystycznych dotyczących sprzedaży w ramach platformy Allegro.

Dane statystyczne dotyczące sprzedaży w ramach platformy Allegro są przechowywane przez Spółkę także po rozwiązaniu umowy z Użytkownikiem.

Dostęp Spółki do danych osobowych Użytkowników, zasady tego dostępu oraz okres przechowywania i zasady usuwania tych danych określa Załącznik nr 5 do Regulaminu.

8.12.

Spółka może prowadzić testy nowych usług, procesów lub funkcjonalności na Allegro lub testy dotyczące zmian obecnych usług, procesów lub funkcjonalności na Allegro. Testy mogą mieć wpływ na korzystanie z Allegro przez Użytkowników, w tym na sposób wyświetlania Ofert w wynikach wyszukiwania. Testy mogą być prowadzone wyłącznie przez czas i w zakresie niezbędnym i proporcjonalnym do osiągnięcia celu testu. Spółka prowadzi testy wyłącznie w celu rozwoju Allegro, dostosowywania się do zmian rynkowych, dostosowania się do zmian w przepisach prawa lub ulepszania świadczonych usług.

8.13.

W przypadku, gdy Oferta, w tym jej treść lub oferowany w niej Towar, budzą uzasadnione wątpliwości w kwestii zgodności tej Oferty, w tym jej treści lub oferowanego w niej Towaru, z przepisami prawa lub w kwestii naruszania praw osób trzecich, Spółka może zażądać od Użytkownika, który stworzył tę Ofertę, dowodów, że Oferta, w tym jej treści lub oferowany w niej Towar, są zgodne z przepisami prawa lub nie naruszają praw osób trzecich. Spółka wyznaczy w tym celu Użytkownikowi odpowiedni termin, nie krótszy niż 7 dni, na przedstawienie Spółce dowodów usuwających wątpliwości, o których mowa w zdaniu poprzedzającym. W przypadku nieprzedłożenia dowodów w wyznaczonym przez Spółkę terminie lub przedłożenia dowodów niewystarczających do usunięcia przedmiotowych wątpliwości, Spółka może usunąć przedmiotową Ofertę. Spółka może zablokować Użytkownikowi możliwość dodawania kolejnych Ofert, których przedmiotem jest Towar tej samej marki, jak w Ofercie będącej przedmiotem weryfikacji, o której mowa powyżej, na czas tej weryfikacji. W przypadku negatywnego wyniku przedmiotowej weryfikacji, Spółka może usunąć Oferty oraz zablokować możliwość dodawania Ofert, których przedmiotem jest Towar tej samej marki, jak w Ofercie będącej przedmiotem negatywnej weryfikacji.

8.14.

W przypadku, gdy Spółka otrzyma od podmiotu uprawnionego do posługiwania się daną marką lub podmiotu przezeń umocowanego zgłoszenie informujące, że przedmiotem danej Oferty jest Towar nieoryginalny, Spółka może usunąć tę Ofertę oraz te Oferty Użytkownika, których przedmiotem jest Towar tej samej marki, jak w Ofercie, będącej przedmiotem zgłoszenia. Spółka może też zablokować Użytkownikowi, który stworzył tę Ofertę, możliwość dodawania Ofert, których przedmiotem jest Towar tej samej marki, jak w Ofercie będącej przedmiotem zgłoszenia na okres 180 dni. Spółka może zastosować powyższe sankcje na wszystkich kontach Użytkownika, zarejestrowanych na ten sam nr NIP. W przypadku, gdy w ciągu 180 dni, Spółka otrzyma kolejne tego typu zgłoszenie (od tego samego lub innego podmiotu), w stosunku do Oferty z tego samego lub innego Konta tego Użytkownika, Spółka może również usunąć Oferty tego Użytkownika, których przedmiotem jest Towar wszystkich marek wskazanych w Załączniku nr 1 do Regulaminu, cz. II art. 2, a także zablokować mu możliwość wystawienia Ofert tych marek na czas nieokreślony. Spółka może zastosować powyższą sankcję na wszystkich kontach Użytkownika, zarejestrowanych na ten sam nr NIP. Użytkownik ma prawo odwołania się od decyzji Spółki na zasadach określonych w art. 16.7 Regulaminu. W odwołaniu Użytkownik, którego dotyczy zgłoszenie, powinien przedłożyć dowody usuwające wątpliwości co do zgodności z prawem Towarów w Ofercie lub Ofertach będących przedmiotem zgłoszenia. Spółka weryfikuje, czy dany podmiot jest uprawniony do posługiwania się daną marką lub posiada stosowne umocowanie w oparciu o odpowiednie przepisy prawa, w szczególności na podstawie wyciągów z odpowiednich rejestrów i stosownych pełnomocnictw. W przypadku pozytywnego rozpatrzenia reklamacji, Spółka umożliwia przywrócenie usuniętej Oferty i zdejmuje wskazane wyżej sankcje. W wyjątkowych przypadkach, po przedstawieniu przez Użytkownika wiarygodnego planu naprawczego, mającego na celu wyeliminowanie z jego Ofert Towarów nieoryginalnych, Spółka może przywrócić takiemu Użytkownikowi możliwość wystawiania Ofert z Towarami wybranych marek, wskazanych w Załączniku nr 1 do Regulaminu, cz. II art. 2.

Spółka weryfikuje, czy dany podmiot zgłaszający Towar nieoryginalny jest uprawniony do posługiwania się daną marką lub posiada stosowne umocowanie w oparciu o odpowiednie przepisy prawa, w szczególności na podstawie wyciągów z odpowiednich rejestrów i stosownych pełnomocnictw.

Spółka przed podjęciem działań wobec Użytkownika, może zażądać od zgłaszającego dodatkowych informacji dotyczących zgłoszenia.

8.14a.

W przypadku otrzymania przez Spółkę dwukrotnie w stosunku do tego samego Użytkownika zgłoszenia, o którym mowa w art. 8.14., dotyczącego Towaru nieoryginalnego choćby jednej z marek wskazanych w Załączniku nr 1 do Regulaminu, cz. II art. 2, oprócz działań opisanych w art. 8.14 Regulaminu, Spółka może nałożyć na tego Użytkownika karę umowną w wysokości 2 500 zł (lub odpowiednio 15 000 CZK lub 600 EUR).

W przypadku otrzymania przez Spółkę trzykrotnie w stosunku do tego samego Użytkownika zgłoszenia, o którym mowa w art. 8.14., dotyczącego Towaru nieoryginalnego choćby jednej z marek wskazanych w Załączniku nr 1 do Regulaminu, cz. II art. 2, oprócz działań opisanych w art. 8.14 Regulaminu, Spółka może nałożyć na Użytkownika, którego Oferty dotyczy zgłoszenie, karę umowną w wysokości 2 500 zł (lub odpowiednio 15 000 CZK lub 600 EUR).

Zastrzeżenie powyższych kar umownych nie wyłącza uprawnienia do dochodzenia przez Spółkę odszkodowania za szkody przenoszące zastrzeżoną karę umowną na zasadach ogólnych.

Użytkownik może odwołać się od decyzji Spółki na zasadach określonych w art. 16.7 Regulaminu.

8.14b.

Przed zastosowaniem sankcji określonych Regulaminem na skutek otrzymania zgłoszenia, o którym mowa w art. 8.14. Regulaminu, wobec Użytkownika uczestniczącego w programie Diamond lub w programie Top New Joiner lub w programie Strefa Marek, a także wobec Użytkownika, który spełnia wymogi uczestnictwa w jednym z tych programów, Spółka wezwie takiego Użytkownika do złożenia stosownych wyjaśnień - oraz dowodów na ich poparcie - w stosunku do otrzymanego zgłoszenia, w terminie nie krótszym niż 48 godzin od momentu poinformowania tego Użytkownika o otrzymanym przez Spółkę zgłoszeniu i jego treści. W przypadku, gdy przedłożone wyjaśnienia i dowody usuną wątpliwości powstałe na skutek zgłoszenia, o którym mowa w art. 8.14. Regulaminu, Spółka nie zastosuje sankcji określonych Regulaminem w zakresie, w którym wątpliwości te zostały usunięte.

8.14c.

W celu uniknięcia wątpliwości wskazuje się, że postanowienia art. 8.14., 8.14a. i 8.14b. nie wykluczają zastosowanie innych sankcji określonych Regulaminem.

8.15.

Oferowanie Towarów, których producent prowadzi sprzedaż wyłącznie w ramach sieci selektywnej dystrybucji może podlegać ograniczeniom. Spółka, na podstawie umowy z organizatorem sieci i po uzyskaniu od niego informacji, może usuwać Oferty pochodzące od Sprzedających niebędących autoryzowanym dystrybutorem danego Towaru.

#### Artykuł 9. OPŁATY I PROWIZJE ORAZ ZABEZPIECZENIE ROSZCZEŃ SPÓŁKI

9.1.

Usługi świadczone przez Spółkę w ramach Allegro są odpłatne. Wszystkimi opłatami i prowizjami obciążany jest Sprzedający. Należności te naliczane są na bieżąco i przedstawiane do zapłaty za kolejne okresy rozliczeniowe. Okresem rozliczeniowym jest miesiąc kalendarzowy.

9.2.

Opłaty i prowizje za usługi świadczone przez Spółkę w ramach Allegro uiszczane są przez Użytkownika na rachunek bankowy wskazany w ustawieniach Konta. Na warunkach określonych w art. 9.6 – 9.9 poniżej, Spółka może pobrać opłaty i prowizje w oparciu o przelew wierzytelności dokonany przez Sprzedającego posiadającego Konto Firma.

9.3.

Niedozwolone są działania Użytkownika, których celem lub skutkiem jest uniknięcie płatności w związku z naliczonymi przez Spółkę opłatami lub prowizjami.

9.4.

Za usługi świadczone w ramach każdego Marketplace, Spółka wystawia osobne faktury, zgodnie z danymi zawartymi w ustawieniach Konta, przy czym Użytkownikowi Konta Zwykłego - na jego żądanie.

9.5.

Wysokość opłat i prowizji za poszczególne usługi świadczone w ramach danego Marketplace, zasady ich pobierania, sposób naliczania i rozliczania, jak również zasady przyznawania rabatów transakcyjnych do należności z tytułu świadczenia przez Spółkę usług w danym miesiącu oraz sposób ich kalkulacji, a także zasady wystawiania i przesyłania faktur reguluje Załącznik nr 4 do Regulaminu.

9.6.

W celu zabezpieczenia roszczeń przysługujących Spółce z tytułu Zabezpieczonej Wierzytelności, Sprzedający posiadający Konto Firma przelewa na Spółkę wierzytelności o wypłatę środków z tytułu sprzedaży dokonywanej przez takiego Sprzedającego za pomocą Allegro, zaewidencjonowanych w ramach narzędzi rozliczeniowych prowadzonych przez Operatorów Usług Płatniczych.

9.7.

Do momentu złożenia przez Spółkę odpowiedniego żądania, Sprzedający posiadający Konto Firma pozostaje uprawniony do otrzymania środków zaewidencjonowanych w ramach narzędzi rozliczeniowych prowadzonych przez Operatorów Usług Płatniczych. Wartość środków możliwych do wypłaty będzie każdorazowo pomniejszona o kwotę aktualnych naliczeń.

W związku z przelewem wierzytelności i z zastrzeżeniem spełnienia warunków określonych w art. 9.8 poniżej, Spółka ma prawo żądać od Operatorów Usług Płatniczych wypłaty środków zaewidencjonowanych w ramach narzędzi rozliczeniowych Sprzedającego, które nie zostały jeszcze wypłacone na rachunek bankowy Sprzedającego. Spółka zalicza te środki na poczet uregulowania kwot należnych każdorazowo od Sprzedającego na rzecz Spółki z tytułu Zabezpieczonej Wierzytelności za dany okres rozliczeniowy.

Ponadto, Sprzedający posiadający Konto Firma upoważnia Spółkę do zawiadomienia w jego imieniu Operatorów Usług Płatniczych o przelewie wierzytelności dokonanym zgodnie z art. 9.6 powyżej.

9.8.

Spółka ma prawo skorzystać z zabezpieczenia, o którym mowa w art. 9.6 powyżej, z chwilą naliczenia opłat, prowizji, kar, odszkodowań oraz innych kosztów, o których mowa w Załączniku nr 4 do Regulaminu.

Spółka może korzystać z zabezpieczenia wielokrotnie, niezależnie od wymagalności Zabezpieczonej Wierzytelności, w tym terminu, o którym mowa w Części VII. Rozliczenia (Allegro.pl) punkt A.3 Załącznika nr 4 do Regulaminu.

9.9

W celu zabezpieczenia roszczeń przysługujących Spółce z tytułu Zabezpieczonej Wierzytelności, Sprzedający posiadający Konto może dokonać przelewu na Spółkę wierzytelności o wypłatę środków z tytułu sprzedaży dokonywanej przez takiego Sprzedającego za pomocą Allegro, zaewidencjonowanych w ramach narzędzi rozliczeniowych prowadzonych przez Operatorów Usług Płatniczych.

Dyspozycja przelewu oraz jej odwołanie może być dokonane w ramach ustawień Konta. Odwołanie dyspozycji jest możliwe w każdym czasie, należności zabezpieczone i pobrane przed odwołaniem dyspozycji pozostają skuteczne i nie podlegają zwrotowi. Zasady określone w art. 9.7 oraz 9.8 Regulaminu stosuje się odpowiednio, w szczególności Sprzedający upoważnia Spółkę do skorzystania z zabezpieczenia względem naliczonych, lecz niewymagalnych wierzytelności.

#### Artykuł 10. INNE OBOWIĄZKI UŻYTKOWNIKÓW

10.1.

Wszelkie działania podejmowane przez Użytkownika w ramach Allegro powinny być zgodne z Regulaminem, dobrymi obyczajami oraz obowiązującymi przepisami prawa, w tym dotyczącymi ochrony praw konsumenta. Użytkownik nie może podejmować działań sprzecznych z Regulaminem, dobrymi obyczajami oraz obowiązującymi przepisami prawa, a także działań, które negatywnie wpływają na bezpieczeństwo funkcjonowania Allegro lub szkodzą Użytkownikom.

10.2.

Użytkownik jest zobowiązany do wyjaśnienia prawidłowości wykonania umowy zawartej pomiędzy Kupującym i Sprzedającym. Sprzedający ma obowiązek udzielenia odpowiedzi i złożenia wyczerpujących wyjaśnień w Dyskusji w ciągu 24 godzin od skierowania zarzutów przez Kupującego, z zastrzeżeniem, że czas ten nie biegnie w soboty, niedziele i pozostałe dni ustawowo wolne od pracy według prawa właściwego dla kraju rejestracji albo miejsca stałego pobytu Sprzedającego.

W sytuacji, gdy Dyskusja dotyczy niedostarczonego Towaru i minął czas na dostarczenie przesyłki Sprzedający ma obowiązek wyjaśnienia problemu zgłoszonego przez Kupującego w ciągu 7 dni. Za wyjaśnienie problemu uznaje się w szczególności:

* umieszczenie numeru śledzenia przesyłki świadczącego o tym, że przesyłka jest w drodze lub została dostarczona,
    
* zwrócenie w ramach Allegro Finanse wpłaty Kupującemu lub umieszczenie potwierdzenia zwrotu wpłaty w ramach prowadzonej Dyskusji.
    

Po upływie 7 dni Allegro umożliwi Kupującemu oznaczenie Dyskusji jako nierozwiązanej. W przypadku, gdy problem Kupującego nie zostanie wyjaśniony i skorzysta on z Allegro Protect otrzymując rekompensatę, wypłacona Kupującemu kwota zostanie naliczona Sprzedającemu zgodnie z pkt. 10 Części IV Załącznika nr 9 do Regulaminu.

W pozostałych przypadkach Sprzedawca ma 14 dni na wyjaśnienie problemu Klienta od momentu rozpoczęcia Dyskusji.

10.3.

Liczba Dyskusji zakończonych jako nierozwiązane u Sprzedającego, który w ciągu ostatnich 60 dni zawarł więcej niż 1000 umów, nie powinna przekroczyć 0,2% w stosunku do liczby wszystkich zawartych w tym czasie umów. Jeżeli w ciągu ostatnich 60 dni Sprzedający zawarł mniej niż 1000 umów, liczba Dyskusji zakończonych jako nierozwiązane w tym okresie nie może przekroczyć dwóch.

10.4.

Sprzedający ma obowiązek udzielenia odpowiedzi na wiadomość Kupującego w ciągu 24 godzin od jej otrzymania, z zastrzeżeniem, że czas ten nie biegnie w soboty, niedziele i dni ustawowo wolne od pracy według prawa właściwego dla kraju rejestracji albo miejsca stałego pobytu Sprzedającego.

10.5.

Sprzedający zobowiązany jest do nadania zamówienia w terminie zadeklarowanym w Ofercie. W przypadku wyboru przez Kupującego formy dostawy Towaru, która jest rejestrowana przez przewoźnika i której nadawany jest numer śledzenia przesyłki, ale numer ten nie został udostępniony Spółce bezpośrednio przez przewoźnika, Sprzedający jest zobowiązany do niezwłocznego udostępnienia w zakładce Zamówienia (moja sprzedaż -> zamówienia) prawidłowego numeru śledzenia przesyłki (nadanego przez zintegrowanego przewoźnika po nadaniu przesyłki).

10.6.

W ramach Allegro, Sprzedającym udostępniony jest panel “Jakość mojej sprzedaży” w którym, w oparciu o wskazane w nim miary, jakość Sprzedającego jest określana w ramach jednego z następujących poziomów:

a. Super+

b. Super

c. Dobry

d. Neutralny

e. Wymagający poprawy

f. Nieakceptowalny

Dane uwzględniane w panelu „Jakość mojej sprzedaży” są przeliczane codziennie i obejmują ostatnie 30 dni. Z przyczyn technicznych mogą wystąpić opóźnienia w ich przeliczaniu nieprzekraczające 3 dni. W takim przypadku jako wiążące traktowane są dane z ostatniego przeliczenia, dostępnego w panelu „Jakość mojej sprzedaży”.

10.7.

Sprzedający jest zobowiązany do utrzymywania jakości sprzedaży odpowiadającej co najmniej ogólnemu poziomowi “Neutralny”. Poziom jakościowy może mieć wpływ na udział w programach bonusowych oraz benefitach dostępnych w ramach Allegro (np. specjalne warunki uczestnictwa w Strefie okazji) . Szczegółowe zasady dotyczące wpływu poziomu jakości określonej w ramach panelu “Jakość mojej sprzedaży” na poszczególne programy zawarte są w ich regulaminach. Spadek ogólnego poziomu jakościowego (w ramach panelu “Jakość mojej sprzedaży”) do wartości “Wymagający poprawy” lub “Nieakceptowalny” może skutkować w szczególności podjęciem przez Spółkę działań, o których mowa w art. 8.4 Regulaminu.

10.8.

Użytkownicy powinni we własnym zakresie archiwizować informacje o zawartych w ramach Allegro umowach.

10.9.

Wszelkie materiały, w tym elementy grafiki, układ i kompozycja tych elementów (tzw. layout), znaki towarowe oraz inne informacje, dostępne na stronach internetowych Allegro stanowią przedmiot praw Spółki lub Użytkowników. Wskazane elementy stanowią przedmiot autorskich praw majątkowych, praw własności przemysłowej, w tym praw z rejestracji znaków towarowych oraz praw do baz danych i jako takie korzystają z ustawowej ochrony prawnej.

10.10.

Pobieranie lub wykorzystywanie w jakimkolwiek zakresie dostępnych w ramach Allegro materiałów (w tym danych oraz innych informacji) wymaga każdorazowo zgody Spółki i nie może naruszać postanowień Regulaminu oraz powszechnie obowiązującego prawa, jak również nie może naruszać interesów Spółki oraz Użytkowników. Zabronione jest:

a. wykorzystywanie przez podmioty trzecie oznaczeń, co do których uprawniona jest Spółka, w tym charakterystycznych elementów grafiki, w szczególności takich jak: logo, zdjęcia, opisy czy innego typu oznaczenia,

b. agregowanie i przetwarzanie danych oraz innych informacji dostępnych w Allegro w celu ich dalszego wykorzystywania w ramach prowadzonej działalności (w tym działalności innych serwisów internetowych), a także ich dalszego udostępniania w ramach innych serwisów internetowych, jak i poza siecią Internet, w tym:

i. dokonywanie ekstrakcji (skrapowania, ang. scraping) tych danych oraz informacji, w szczególności z użyciem botów i innych narzędzi informatycznych lub programistycznych (m.in. narzędzi do eksploracji, gromadzenia lub ekstrakcji danych),

c. wykorzystywanie oznaczenia allegro lub podobnych w loginie Konta, jeżeli może to wprowadzić w błąd innych Użytkowników co do podmiotu korzystającego z danego Konta lub jego powiązań ze Spółką,

d. wykorzystywanie oznaczeń w loginie Konta, które mogą wprowadzić w błąd innych Użytkowników co do podmiotu korzystającego z danego Konta.

10.11.

Zabronione jest wykorzystywanie botów i innych narzędzi informatycznych lub programistycznych (m.in. narzędzi do eksploracji, gromadzenia lub ekstrakcji danych), w tym narzędzi:

a. generujących lub mogących generować zwiększony ruch na Allegro, w szczególności multiplikujących liczbę odwiedzin na stronach internetowych Allegro, powodujących nadmierne obciążenie systemów informatycznych,

b. stanowiących złośliwe oprogramowanie (w tym wirusy) lub mogących służyć do infekowania zasobów lub infrastruktury informatycznej Allegro złośliwym oprogramowaniem (w tym wirusami),

c. służących do przeprowadzania cyber-ataków (w tym ataków sieciowych, a w szczególności ataków DDoS),

podczas korzystania z Allegro, w związku z korzystaniem z Allegro, jak również w celu skorzystania z Allegro.

10.12.

Spółka zapewnia dostarczenie Kupującym wymienionych poniżej informacji:

a. o otrzymaniu środków pieniężnych przez Sprzedającego dla płatności dokonywanej przy wykorzystaniu metod płatności dostępnych w Serwisie;

b. o możliwości śledzenia przesyłki zawierającej Towar, doręczanej w ramach usług świadczonych przez dostawców, szczegółowo wskazanych pod adresem: [https://allegro.pl/dla-sprzedajacych/przewoznicyzintegrowani-z-allegro-4RY6gLKLZSD](https://allegro.pl/dla-sprzedajacych/przewoznicyzintegrowani-z-allegro-4RY6gLKLZSD) oraz o jej poszczególnych etapach doręczenia;

c. z prośbą o ocenę Transakcji;

d. o etapie realizacji Transakcji (w realizacji, do wysłania, wysłane) w przypadkach, w których Sprzedający przy wysyłce Towarów korzysta z usług przewoźników wskazanych na stronie: [https://allegro.pl/dla-sprzedajacych/przewoznicy-zintegrowani-z-allegro-4RY6gLKLZSD](https://allegro.pl/dla-sprzedajacych/przewoznicy-zintegrowani-z-allegro-4RY6gLKLZSD) lub korzysta z narzędzi służących do automatyzacji procesu realizacji Transakcji dostępnych w zakładce Zamówienia lub za pośrednictwem API

w ramach automatycznych kanałów komunikacji tj. kanałów umożliwiających kontaktowanie się z Użytkownikami za pośrednictwem poczty elektronicznej e-mail, powiadomień umieszczanych w ramach Konta Użytkownika w związku z zawarciem Transakcji, wiadomości push w ramach aplikacji mobilnej oraz statusów dostępnych w zakładce “Moje kupione”.

Mając na uwadze powyższe, Sprzedający zobowiązuje się nie wysyłać do Kupujących dodatkowych wiadomości, których treść zawiera wyłącznie wyżej wymienione informacje, w ramach korzystania z automatycznych kanałów komunikacji udostępnianych przez Spółkę, o których mowa powyżej.

Powyższy zapis nie dotyczy przypadków gdy to Kupujący w związku z zawartą Transakcją zainicjował kontakt a Sprzedający na niego odpowiada.

10.13.

Sprzedający mają obowiązek współpracować ze Spółką w celu uniknięcia lub eliminacji zagrożeń związanych z Towarem, w tym zwłaszcza współpracować ze Spółką w przypadku, gdy Towar zostanie uznany za nielegalny, gdy Spółka zostanie zobowiązana do wycofania Towaru z obrotu, odzyskania go od użytkowników końcowych lub do podjęcia innych działań mających na celu eliminację zagrożeń związanych z Towarem.

10.14.

Sprzedający podejmujący działania zmierzające do reklamy na allegro.pl Towarów będących wyrobami w rozumieniu art. 1 ust. 2 pkt 1) ustawy z dnia 7 kwietnia 2022 r. o wyrobach medycznych (Dz.U.2022.974) (tj. wyroby medyczne, wyposażenie wyrobów medycznych i produkty wymienione w załączniku XVI do rozporządzenia Parlamentu Europejskiego i Rady (UE) nr 2017/745 z dnia 5 kwietnia 2017 r. w sprawie wyrobów medycznych, zmiany dyrektywy 2001/83/WE, rozporządzenia (WE) nr 178/2002 i rozporządzenia (WE) nr 1223/2009 oraz uchylenia dyrektyw Rady 90/385/EWG i 93/42/EWG oraz wyroby medyczne do diagnostyki in vitro i wyposażenie wyrobów medycznych do diagnostyki in vitro, o których mowa w rozporządzenia Parlamentu Europejskiego i Rady (UE) nr 2017/746 z dnia 5 kwietnia 2017 r. w sprawie wyrobów medycznych do diagnostyki in vitro oraz uchylenia dyrektywy 98/79/WE i decyzji Komisji 2010/227/UE), zobowiązany jest do uprzedniego złożeniu pisemnego zatwierdzenia, o którym mowa w art. 56 ust. 2 ustawy z dnia 7 kwietnia 2022 r. o wyrobach medycznych (Dz.U.2022.974), którego wzór dostępny jest do pobrania w formacie pdf po kliknięciu w [Oświadczenie - reklamowanie wyrobów medycznych](https://assets.allegrostatic.com/popart-attachments/att-593316be-b8ab-4721-af24-2c5f0845acb6).

#### Artykuł 11. SYSTEM OCEN

11.1.

W ramach Allegro Użytkownikom udostępniony jest system ocen zarówno w formie opisowej jak i graficznej (tj. graficzna ocena sprzedaży), który służy do wymiany subiektywnych opinii o przebiegu Transakcji i realizacji umowy. Jeżeli doszło do zawarcia umowy pomiędzy Użytkownikami, Kupujący, w terminie nie dłuższym niż 90 dni od daty zawarcia umowy tj. od dnia i godziny jej zawarcia, może wystawić ocenę Sprzedającemu, przy czym termin ten liczony jest z dokładnością co do godziny. Sprzedający, który otrzymał ocenę o charakterze "nie polecam" może ją jednokrotnie uzupełnić o swoją odpowiedź. Wystawianie ocen nie jest możliwe w sytuacji, gdy Kupujący nie dokonał zakupu lub jego Konto jest zawieszone.

11.2.

Ocena w formie opisowej może mieć charakter polecający lub niepolecający zakupu. Graficzna ocena sprzedaży pozwala ocenić Kupującemu w skali od 1 do 5 przebieg realizacji umowy przez Sprzedającego pod względem następujących parametrów:

* zgodność z opisem
* obsługa Kupującego

11.3.

Ocena zawsze przyporządkowana jest do danego Konta oraz konkretnej Transakcji. Użytkownik ponosi odpowiedzialność za treści umieszczane w ocenach i odpowiedziach.

11.4.

Treści ocen i odpowiedzi są informacjami jawnymi, dostępnymi dla wszystkich odwiedzających Allegro.

11.5.

Oceny i odpowiedzi powinny być zgodne z rzeczywistym przebiegiem Transakcji i nie mogą zawierać:

a.wulgaryzmów, treści obscenicznych, pornograficznych lub nawołujących do szerzenia nienawiści, rasizmu, ksenofobii,

b.danych kontaktowych lub loginów Użytkowników,

c.adresów stron internetowych lub treści o charakterze reklamowym,

d. informacji handlowych lub stanowić informacji handlowej w rozumieniu obowiązujących przepisów prawa.

11.6.

Niedozwolone jest uczestniczenie przez Użytkownika w Transakcji wyłącznie w celu wystawienia oceny (np. aby sztucznie zawyżyć lub zaniżyć wiarygodność Sprzedającego).

11.7.

Spółka nie ingeruje w treści ocen i odpowiedzi, jednakże zastrzega sobie prawo do usunięcia lub zablokowania możliwości ich wystawienia w uzasadnionych przypadkach, gdy:

a.naruszają postanowienia Regulaminu, w szczególności artykułu 11.5 lub 11.6,

b.zostały omyłkowo wystawione niewłaściwemu Użytkownikowi lub do niewłaściwej Transakcji, jeśli ich treść jednoznacznie wskazuje na pomyłkę,

c.treść oceny jednoznacznie wskazuje na pomyłkę co do jej typu,

d.treść oceny zawiera znaki, które powodują, że staje się ona nieczytelna, nie dotyczy to jednak znaków specjalnych właściwych dla języka, w którym wystawiona została ocena,

e. Spółka otrzyma prośbę Kupującego o usunięcie oceny.

11.8.

Kupujący ma możliwość jednorazowej edycji lub usunięcia wystawionej przez siebie oceny w terminie określonym w art. 11.1 Regulaminu. Niezależnie od powyższego, strony zawartej umowy mają również możliwość porozumienia się co do usunięcia wystawionych ocen oraz odpowiedzi do nich, wykorzystując w tym celu odpowiedni formularz dostępny w ramach Konta. Po upływie 90 dni od zakupu usunięcie jest możliwe wyłącznie na wniosek Kupującego przesłany przez formularz: [https://allegro.pl/pomoc/kontakt](https://allegro.pl/pomoc/kontakt)

11.9.

Po usunięciu oceny w trybie opisanym w art. 11.7. Kupujący może ponownie ocenić przebieg Transakcji, pod warunkiem, że nie minęło jeszcze 90 dni od daty zawarcia umowy w ramach danej Oferty.

11.10.

Użytkownicy mają możliwość zamieszczania w Allegro opinii odnoszących się do Towaru, w tym jego wad i zalet. Są one prezentowane w ramach Ofert, w zakładce „Opinia o produkcie”.

11.11

Opinie publikowane w zakładce „Opinie o produkcie” są subiektywnymi ocenami Użytkowników którzy nabyli dany Towar na Allegro lub innych osób, które nabyły dany Towar na innych serwisach, prowadzonych przez podmioty z grupy kapitałowej Spółki. Źródło takich opinii będzie wskazane przy ich treści. Użytkownicy ponoszą odpowiedzialność za treść swoich wypowiedzi w ramach przedmiotowych opinii.

11.12.

Opinia o Towarze nie może naruszać obowiązujących przepisów prawa w tym praw podmiotów trzecich – w szczególności nie może mieć charakteru zniesławiającego, naruszać dóbr osobistych lub stanowić czynu nieuczciwej konkurencji. Jednocześnie, odnośnie zasad umieszczania opinii o Towarze, postanowienia art. 11.5 i 11.6 stosuje się odpowiednio.

11.13.

Spółka zastrzega sobie prawo do edycji lub usunięcia opinii o Towarze w uzasadnionych przypadkach, gdy:

a. stanowi kolejną opinię odnoszącą się do tego samego Towaru,

b. odnosi się do innego Towaru niż opiniowany,

c. narusza zasady określone w art. 11.12,

d. narusza obowiązujące przepisy prawa, dobre obyczaje lub godzi w uczucia religijne,

e. narusza prawa patentowe, prawa autorskie, tajemnicę przedsiębiorstwa lub inne prawa własności intelektualnej, bądź prawo ochrony danych osobowych,

f. jest wyłącznie streszczeniem filmu, książki lub płyty itp.,

g. jest w całości lub częściowo skopiowana od innych Użytkowników, producenta opiniowanego Towaru lub z innych dostępnych źródeł, z wyłączeniem opinii z serwisów prowadzonych przez podmioty z grupy kapitałowej Spółki opublikowanych przez Spółkę określonych w art 11.11,

h. jej treść zawiera znaki, które powodują, że staje się ona nieczytelna, nie dotyczy to jednak znaków specjalnych właściwych dla języka, w którym wystawiona została opinia,

i. Spółka otrzyma prośbę od Użytkownika o usunięcie wystawionej przez niego opinii,

j. nie dotyczy Towaru, a wyraża opinie na temat samej transakcji i jej realizacji przez sprzedającego (np. dostawy, obsługi klienta, itp.),

k. konto, z którego opinia została dodana zostało zawieszone na podstawie art. 2.12 lub 8.4 pkt 2-15 Regulaminu lub istnieje uzasadnione podejrzenie, że opinia nie została dodana przez człowieka (naruszając jednocześnie zasady opisane w art. 10.11),

l. istnieje uzasadnione podejrzenie, że opinia została dodana tylko w celu zaniżenia lub zawyżenia oceny produktu.

11.14.

Poprzez umieszczenie opinii - bez względu na jej formę - Użytkownik udziela Spółce i innym podmiotom współpracującym ze Spółką na podstawie odrębnych umów niewyłączną, nieograniczoną terytorialnie, nieodpłatną, obejmującą prawo do udzielania sublicencji - w zakresie odpowiadającym udzielonej Spółce licencji - licencję na utrwalanie i zwielokrotnianie dowolną techniką, , wykonywanie i wyświetlanie publiczne, rozpowszechnianie tych opinii, a także publiczne udostępnianie ich w taki sposób, aby każdy mógł mieć do nich dostęp w miejscu i w czasie przez siebie wybranym. Użytkownik wyraża także tym samym nieodpłatną i nieograniczoną terytorialnie oraz nieodwołalną zgodę na tworzenie opracowań opinii i dowolne rozporządzanie oraz korzystanie z tych opracowań przez Spółkę. Użytkownik nie będzie wykonywał wobec Spółki autorskich praw osobistych do opinii i zezwala Spółce na ich wykonywanie. Spółka może korzystać z opinii w dowolny sposób.

11.15.

Opinie o produkcie mogą być oceniane przez Użytkowników. Funkcjonalność, o której mowa w zdaniu poprzedzającym dostępna jest wyłącznie dla Kupujących, którzy w ciągu ostatnich 12 miesięcy sfinalizowali co najmniej jedną Transakcję. Spółka może usunąć daną ocenę opinii o produkcie w przypadku, gdy zostaje ona wystawiona nieuczciwie, w szczególności w celu manipulowania ogólną oceną danej opinii produktowej.

### III. POSTANOWIENIA KOŃCOWE

#### Artykuł 12. INNE USŁUGI

12.1.

Spółka może świadczyć Użytkownikom inne usługi, wspomagające główną działalność Spółki lub ułatwiające Użytkownikom korzystanie z usług Spółki, w tym finansowanie, zabezpieczenie lub reklamowanie Transakcji, na zasadach określonych w regulaminach takich usług, a także polegające na pośredniczeniu Spółki w zawarciu umów na usługi osób trzecich.

12.2.

Spółka może udostępniać Użytkownikom informacje o usługach i oferty usług dostawców zewnętrznych (np. oferujących usługi finansowe, w tym ubezpieczeniowe), ułatwiające Użytkownikom korzystanie z usług Spółki, w tym finansowanie, zabezpieczenie lub reklamowanie Transakcji.

12.3.

Spółka pośredniczy w zawieraniu umów oraz udostępnia usługi związane z finansowaniem i zabezpieczaniem Transakcji, takie jak między innymi: ubezpieczenie Towaru, kredyt konsumencki na zakup Towaru.

12.4.

Obecnie, w Allegro nie ma możliwości świadczenia przez Sprzedającego w ramach Transakcji usług tożsamych z wymienionymi w art.12.3.

#### Artykuł 13. PRYWATNOŚĆ I POUFNOŚĆ

13.1.

Dane osobowe podane przez Użytkowników w miejscach do tego przeznaczonych, Spółka przetwarza zgodnie z obowiązującymi przepisami prawa oraz zgodnie z polityką prywatności zawartą w Załączniku nr 5 do Regulaminu.

13.2.

Użytkownikom ujawniane są dane osobowe innych Użytkowników jedynie w przypadkach przewidzianych w Regulaminie w celach związanych z przeprowadzaniem Transakcji oraz w innych przypadkach, za uprzednią zgodą osoby, której dane dotyczą.

13.3.

Użytkownik zobowiązany jest nie ujawniać osobom trzecim informacji dotyczących innych Użytkowników, które otrzymał od Spółki w związku z korzystaniem z Allegro, chyba że uzyskał uprzednią zgodę od Użytkownika, którego dane dotyczą. W szczególności zabronione jest wykorzystywanie przedmiotowych informacji w celach komercyjnych polegających, w szczególności na promowaniu w jakiejkolwiek formie działalności Użytkownika prowadzonej poza Allegro.

13.4.

Zabronione jest wykorzystywanie informacji, o których mowa w art. 13.3, w celach komercyjnych polegających na promowaniu w jakiejkolwiek postaci działalności Użytkownika prowadzonej poza Allegro. W szczególności zabronione jest:

a. składanie propozycji zakupu lub sprzedaży Towaru poza Allegro (nie dotyczy to Ofert, o których mowa w art. 3.3);

b. dołączanie do wysyłanego Towaru lub dostarczanie w jakiejkolwiek innej formie treści zawierających informację o działalności komercyjnej prowadzonej poza Allegro (na przykład ulotek reklamujących sklep internetowy);

c. zakładanie Użytkownikom kont w sklepach internetowych.

13.5.

Spółka zastrzega sobie prawo do filtrowania i zatrzymywania wiadomości wysyłanych przez Użytkowników w ramach narzędzi udostępnionych w Allegro, w szczególności jeśli mają charakter spamu, zawierają treści naruszające niniejszy Regulamin lub w inny sposób zagrażają bezpieczeństwu Użytkowników.

13.6.

Sprzedający z zarejestrowanym Kontem Firma zleca Spółce obsługę korespondencji związaną z Transakcjami zawieranymi za pośrednictwem tego Konta, z zastrzeżeniem, że przedmiotowa obsługa korespondencji polega na analizowaniu przez Spółkę w sposób automatyczny (z wykorzystaniem technologii uczenia maszynowego) treści wiadomości wysyłanych przez Kupujących do danego Sprzedającego, przy użyciu opcji opisanych w art. 6.3 lit. a i b, w celu:

(i) weryfikacji możliwości udzielenia przez Spółkę, w imieniu Sprzedającego, odpowiedzi na pytania zawarte w takiej wiadomości,

(ii) udzielenia przez Allegro, w imieniu Sprzedającego, odpowiedzi na pytania zawarte w takiej wiadomości, w przypadku posiadania stosownej wiedzy na podstawie danych z systemów informatycznych Spółki.

W przypadku, gdy na skutek automatycznej analizy wiadomości, o której mowa powyżej, Spółka nie będzie w stanie udzielić odpowiedzi Kupującemu, jego wiadomość zostanie niezwłocznie przekazana do Sprzedającego celem udzielenia odpowiedzi.

Zasady powierzenia przetwarzania danych osobowych Kupujących, związane z obsługą korespondencji, opisane są w Załączniku nr 19 do Regulaminu.

13.7.

Zakończone Oferty mogą być publikowane w subdomenie archiwum.allegro.pl. Publikowane informacje mają jedynie charakter poglądowy, a Spółka nie zapewnia i nie gwarantuje pełnego oraz kompleksowego upubliczniania informacji o zakończonych Ofertach.

#### Artykuł 14. ZMIANY REGULAMINU

14.1.

Spółka jest uprawnione do zmiany Regulaminu w następujących przypadkach:

a. zmiany przepisów prawa mające bezpośredni wpływ na treść Regulaminu;

b. nałożenie określonych obowiązków przez organy państwa;

c. zmiany cennika;

d. usprawnienie działania Serwisu i obsługi Użytkowników;

e. poprawa ochrony prywatności Użytkowników;

f. zmiany w polityce prywatności;

g. zapobieganie nadużyciom;

h. względy bezpieczeństwa;

i. zmiany technologiczne i funkcjonalne;

j. zmiany w zakresie świadczonych usług, w tym wprowadzanie nowych;

k. zmiany redakcyjne.

Zmiana ta staje się skuteczna w terminie wskazanym przez Spółkę nie krótszym niż 15 dni od momentu powiadomienia Użytkowników o zmianach i udostępnienia im zmienionego Regulaminu, w szczególności poprzez jego publikację na stronie [https://allegro.pl/pomoc/zmiany-w-regulaminie/aktualnosci](https://allegro.pl/pomoc/zmiany-w-regulaminie/aktualnosci) oraz przesłanie na adres e-mail przypisany do Konta danego Użytkownika (jeżeli w ciągu ostatnich 2 lat Użytkownik logował się na Konto). Zmiany Regulaminu dot. wyłącznie Sprzedających są przesyłane Użytkownikom prowadzącym sprzedaż na Allegro. W przypadku niepodania przez Użytkownika adresu e-mail, informacja o zmianie regulaminu wysyłana jest smsem na nr telefonu podany przez Użytkownika podczas rejestracji.

Spółka może wprowadzić zmianę Regulaminu bez zachowania 15-dniowego terminu, o którym mowa powyżej, w tym ze skutkiem natychmiastowym, w przypadku, gdy:

(i) podlega obowiązkowi prawnemu lub regulacyjnemu, na podstawie którego zobowiązana jest do zmiany Regulaminu w sposób, który uniemożliwia jej dotrzymanie wyżej wymienionego 15- dniowego okresu powiadomienia,

(ii) musi w drodze wyjątku zmienić Regulamin, aby przeciwdziałać nieprzewidzianemu i bezpośredniemu zagrożeniu związanemu z ochroną usług pośrednictwa internetowego, Użytkowników przed oszustwami, złośliwym oprogramowaniem, spamem, naruszeniem danych lub innymi zagrożeniami dla cyberbezpieczeństwa.

14.2.

W przypadku braku akceptacji planowanych zmian Regulaminu, Użytkownik w celu rozwiązania umowy ze Spółką powinien niezwłocznie, nie później niż w terminie 15 dni od ogłoszenia zmian, powiadomić o tym Spółkę, korzystając z formularza, o którym mowa w art. 15.2. Rozwiązanie przez Użytkownika w powyższym trybie umowy ze Spółką dotyczącej wskazanego przez niego Konta, odnosi skutek po upływie 15 dni od powiadomienia Użytkownika o zmianach Regulaminu.

14.3.

Postanowienia art. 14.1 stosuje się odpowiednio do zmiany sposobu świadczenia usług przez Spółkę w stosunku do Użytkowników będących konsumentami.

14.4.

Postanowienia art. 14.1 c) f) oraz i) nie mają zastosowania do konsumentów i Spółka nie będzie na ich podstawie zmieniać umów zawartych z konsumentami.

#### Artykuł 15. ROZWIĄZANIE UMOWY ZE SPÓŁKĄ

15.1.

Świadczenie usług w ramach Allegro ma charakter bezterminowy, z zastrzeżeniem postanowień zawartych poniżej w treści nin. artykułu.

15.2.

Użytkownik może w każdym czasie wypowiedzieć umowę zawartą ze Spółką, dotyczącą wskazanego przez niego Konta, poprzez wypełnienie i zatwierdzenie formularza wypowiedzenia umowy. W tym przypadku, wszystkie aktualnie opublikowane Oferty Sprzedającego zostaną usunięte w terminie do 7 dni od dnia zatwierdzenia formularza wypowiedzenia umowy. Ponadto, w okresie wypowiedzenia umowy nie będzie możliwe wystawianie nowych Ofert, zakup Towarów, składanie ofert zakupu Towarów w ramach Licytacji oraz dokonanie przez Licytanta zmiany kwoty zaoferowanej podczas Licytacji.

15.3.

Rozwiązanie przez Użytkownika, w trybie określonym w art. 15.2, umowy ze Spółką, dotyczącej wskazanego przez niego Konta, odnosi skutek najwcześniej po upływie 60 dni od daty wypowiedzenia umowy (rozumianej jako dzień wypełnienia i zatwierdzenia formularza wypowiedzenia umowy). Po upływie wskazanego terminu, logowanie się do Konta oraz korzystanie z usług dostępnych w Allegro w ramach Konta, nie będzie możliwe.

Rozwiązanie umowy ze Spółką nie skutkuje wygaśnięciem lub zakończeniem umowy o przelew wierzytelności, o której mowa w art. 9.6 – 9.9.

15.4.

W przypadku wielokrotnego naruszania Regulaminu przez Użytkownika, umowa może zostać rozwiązana przez Spółkę za wypowiedzeniem, z zachowaniem trzydziestodniowego terminu wypowiedzenia.

15.5.

Jeżeli umowa została rozwiązana na podstawie decyzji Spółki, Użytkownik nie jest uprawniony do ponownej Rejestracji Konta w ramach Allegro, bez uprzedniej zgody Spółki.

#### Artykuł 16. KONTAKT I POSTĘPOWANIE REKLAMACYJNE

16.1.

Użytkownik może kontaktować się ze Spółką w sprawie usług świadczonych drogą elektroniczną na podstawie niniejszego Regulaminu w formie:

a. pisemnej na adres: Allegro sp. z o.o., ul. Wierzbięcice 1B, 61-569 Poznań,

b. elektronicznej (poprzez np. skorzystanie z formularza kontaktowego znajdującego się na stronach poszczególnych artykułów w dziale "Pomoc" dostępnym z poziomu strony głównej Allegro).

16.2.

Allegro może kontaktować się z Użytkownikiem w formie:

a. pisemnej na wskazany przez Użytkownika adres korespondencyjny,

b. elektronicznej na wskazany przez Użytkownika adres e-mail,

c. telefonicznej na wskazany przez Użytkownika numer telefonu,

d. krótkich wiadomości tekstowych SMS na wskazany przez Użytkownika numer telefonu.

16.3.

W przypadku, gdy zdaniem Użytkownika usługi świadczone na podstawie Regulaminu nie są realizowane przez Spółkę lub są realizowane niezgodnie z postanowieniami Regulaminu, może on złożyć zastrzeżenia w sposób określony poniżej (Reklamacja). Jednocześnie w przypadku sprzedaży własnej Towarów prowadzonej przez Spółkę Użytkownik może zgłosić Reklamację w sposób opisany w treści Oferty Spółki.

16.4.

Reklamację można złożyć w formie elektronicznej za pomocą formularza kontaktowego lub pisemnej. Reklamacja powinna zawierać co najmniej nazwę, pod jaką Użytkownik występuje w Allegro (login), opis zgłaszanych zastrzeżeń oraz wskazanie proponowanego sposobu rozstrzygnięcia Reklamacji.

16.5.

Spółka rozpoznaje Reklamację w terminie 14 dni od daty jej otrzymania. W przypadku, gdy Reklamacja nie zawiera informacji koniecznych do jej rozpatrzenia, Spółka zwróci się do składającego Reklamację o jej uzupełnienie w niezbędnym zakresie, a termin 14 dni biegnie wówczas od dnia doręczenia uzupełnionej Reklamacji.

16.6.

Odpowiedź na Reklamację wysyłana jest wyłącznie na adres e-mail przypisany do Konta danego Użytkownika. W szczególnie uzasadnionych przypadkach Spółka może wysłać odpowiedź na inny, wskazany przez składającego Reklamację, adres e-mail, który nie jest przypisany do Konta Użytkownika, lub pisemnie na adres wskazany w Reklamacji.

16.7.

Użytkownik ma prawo odwołać się od decyzji podjętej przez Spółkę w ramach Reklamacji (Odwołanie). Postanowienia art. 16.3, 16.4 i 16.5 stosuje się odpowiednio. Odwołanie można złożyć w terminie 6 miesięcy od poinformowania Użytkownika o decyzji przez Spółkę.

#### Artykuł 17. PRAWO WŁAŚCIWE I SPORY

17.1.

Prawem właściwym dla umowy pomiędzy Użytkownikiem a Spółką, której przedmiotem są usługi świadczone przez Spółkę w ramach Allegro na warunkach określonych w Regulaminie, jest prawo polskie z wyłączeniem Konwencji Narodów Zjednoczonych o umowach międzynarodowej sprzedaży towarów z dnia 11 kwietnia 1980 r. (Dz.U.97.45.286).

W przypadku Użytkowników będących konsumentami, powyższy wybór prawa nie wyłącza ochrony przyznanej Użytkownikom na podstawie bezwzględnie obowiązujących przepisów prawa państwa, w którym Użytkownik ma miejsce zwykłego pobytu.

Wszelkie spory pomiędzy Allegro i Użytkownikiem niebędącym konsumentem, dotyczące Allegro, w tym związane z usługami świadczonymi przez Spółkę w ramach Allegro będą rozstrzygane na zasadzie niewyłącznej przez polskie sądy powszechne właściwe według siedziby Allegro.

Użytkownik będący konsumentem ma możliwość skorzystania z pozasądowego sposobu rozpatrywania Reklamacji i dochodzenia roszczeń przed Stałym Polubownym Sądem Konsumenckim przy Wojewódzkim Inspektorze Inspekcji Handlowej w Poznaniu. Informacje o sposobie dostępu do ww. trybu i procedur rozstrzygania sporów znajdują się pod następującym adresem: [http://www.uokik.gov.pl](http://www.uokik.gov.pl/), w zakładce „Rozstrzyganie sporów konsumenckich”. Użytkownik będący konsumentem ma również możliwość skorzystania z unijnej platformy internetowej ODR, dostępnej pod adresem internetowym: [http://ec.europa.eu/consumers/odr/](http://ec.europa.eu/consumers/odr/). Szczegółowe informacje o trybie zgłoszenia znajdują się [tutaj](https://allegro.pl/pomoc/faq/system-rozstrzygania-sporow-konsumenckich-odr-AVXxBkejdFe).

17.2.

Spółka może podjąć próbę ugodowego załatwienia sporu z Użytkownikiem prowadzącym działalność gospodarczą, korzystającym z Allegro do oferowania towarów konsumentom, za pośrednictwem niezależnego mediatora, po uprzednim wyrażeniu przez Spółkę zgody na mediację. W przypadku zwrócenia się przez Użytkownika, o którym mowa w zdaniu poprzedzającym do Spółki z propozycją mediacji i zaakceptowaniu tej propozycji przez Spółkę, mediacja będzie prowadzona przez mediatora z Europejskiego Instytutu Mediacji, zgodnie ze stosowanym przez Instytut regulaminem mediacji. Spółka ponosić będzie rozsądną część całkowitych kosztów mediacji, które każdorazowo ustalane będą przez strony. Lista mediatorów oraz regulamin mediacji dostępne są pod adresem kontaktowym: [eiminstytut@gmail.com](mailto:eiminstytut@gmail.com).

17.3.

Użytkownik ma prawo wyboru dowolnego certyfikowanego organu pozasądowego rozstrzygania sporów w celu rozstrzygnięcia sporów dotyczących decyzji podjętych przez Spółkę. Skorzystanie z powyższego uprawnienia pozostaje bez uszczerbku dla prawa Użytkownika do wszczęcia postępowania przed sądem.

#### Artykuł 18. ZAŁĄCZNIKI

18.1.

Regulamin zawiera następujące załączniki, które stanowią jego integralną część:

[Załącznik nr 1: Towary zakazane i dopuszczone warunkowo;](https://allegro.pl/regulamin/pl/zalacznik-1)

[Załącznik nr 2: Zasady tworzenia opisu Transakcji;](https://allegro.pl/regulamin/pl/zalacznik-2)

[Załącznik nr 3: Polityka przerw technicznych oraz rekompensat za awarie techniczne;](https://allegro.pl/regulamin/pl/zalacznik-3)

[Załącznik nr 4: Opłaty i prowizje;](https://allegro.pl/regulamin/pl/zalacznik-4)

[Załącznik nr 5: Polityka ochrony prywatności;](https://allegro.pl/regulamin/pl/zalacznik-5)

[Załącznik nr 6: Zasady konta Junior;](https://allegro.pl/regulamin/pl/zalacznik-6)

[Załącznik nr 7A: Regulamin Usługi PayU;](https://allegro.pl/regulamin/pl/zalacznik-7)

[Załącznik nr 7B: Regulamin Usługi Przelewy 24w ramach Allegro.pl;](https://allegro.pl/regulamin/pl/zalacznik-7b)

[Załącznik nr 7C: Regulamin Usługi Allegro Finance;](https://allegro.pl/regulamin/pl/zalacznik-7c)

[Załącznik nr 8: Pouczenie o odstąpieniu od umowy oraz wzór oświadczenia o odstąpieniu;](https://allegro.pl/regulamin/pl/zalacznik-8)

[Załącznik nr 9: Allegro Protect;](https://allegro.pl/regulamin/pl/zalacznik-9)

[Załącznik nr 10: Dodawanie i korzystanie z Produktów;](https://allegro.pl/regulamin/pl/zalacznik-10)

[Załącznik nr 11: Korzystanie z baz danych Spółki oraz dostępnych w ramach Allegro;](https://allegro.pl/regulamin/pl/zalacznik-11)

[Załącznik nr 12: Regulamin usługi „Allegro Smart!” dla Sprzedających;](https://allegro.pl/regulamin/pl/zalacznik-12)

[Załącznik nr 13. Allegro Lokalnie;](https://allegro.pl/regulamin/pl/zalacznik-13)

[Załącznik nr 14. Ogólne warunki współpracy w zakresie sprzedaży wysyłkowej produktów leczniczych;](https://allegro.pl/regulamin/pl/zalacznik-14)

[Załącznik nr 14A. Ogólne warunki współpracy w zakresie sprzedaży wysyłkowej weterynaryjnych produktów leczniczych;](https://allegro.pl/regulamin/pl/zalacznik-14a)

[Załącznik nr 15. Społeczność Allegro;](https://allegro.pl/regulamin/pl/zalacznik-15)

[Załącznik nr 16. Regulamin świadczenia Usługi Dostawy;](https://allegro.pl/regulamin/pl/zalacznik-16)

[Załącznik nr 16A. Regulamin świadczenia Usługi Dostawy w ramach Allegro Lokalnie;](https://allegro.pl/regulamin/pl/zalacznik-16a)

[Załącznik nr 17. Oferty charytatywne;](https://allegro.pl/regulamin/pl/zalacznik-17)

[Załącznik nr 18. Regulamin świadczenia Usług Spedycji Międzynarodowej;](https://allegro.pl/regulamin/pl/zalacznik-18)

[Załącznik nr 19. Umowa powierzenia przetwarzania danych osobowych;](https://allegro.pl/regulamin/pl/zalacznik-19)

[Załącznik nr 20. Transakcje objęte obowiązkiem archiwizacji lub rozliczenia podatku VAT przez Spółkę;](https://allegro.pl/regulamin/pl/zalacznik-20)

[Załącznik nr 21. Szczegóły programu Allegro Ceny;](https://allegro.pl/regulamin/pl/zalacznik-21)

[Załącznik nr 22A. Allegro.cz;](https://allegro.pl/regulamin/pl/zalacznik-22)

[Załącznik nr 22B. Allegro.sk;](https://allegro.pl/regulamin/pl/zalacznik-22b)

18.2.

Linki umieszczone w wersji elektronicznej Regulaminu, w tym załączników, jedynie ułatwiają poruszanie się po stronach Allegro. Dokumenty inne niż wymienione powyżej załączniki nie stanowią części Regulaminu.

#### Artykuł 19. WAŻNOŚĆ

Jeżeli którekolwiek postanowienie Regulaminu zostanie uznane prawomocnym orzeczeniem sądu za nieważne, pozostałe postanowienia pozostają w mocy, chyba że właściwe przepisy prawa przewidują inny skutek.

#### Artykuł 20. WERSJE JĘZYKOWE REGULAMINU

20.1.

Niektóre elementy Allegro zostały przetłumaczone (w tym za pomocą oprogramowania służącego do automatycznego tłumaczenia tekstu). Tekst przetłumaczono z należytą starannością, jednakże niektóre tłumaczenia (w szczególności wykonane przez program komputerowy) mogą okazać się niedoskonałe bądź nie mogą być prawidłowo przetłumaczone w związku z ograniczeniami oprogramowania służącego do tłumaczenia tekstu. Spółka zaleca zachowanie ostrożności podczas korzystania z przetłumaczonych treści.

20.2.

Pierwotnym językiem Regulaminu, strony internetowej oraz wszelkiej komunikacji Spółki z Użytkownikami jest język polski. W przypadku powstania jakichkolwiek wątpliwości związanych z przetłumaczoną treścią, o której mowa w zdaniu poprzedzającym należy rozstrzygać je poprzez odniesienie się do oryginalnej wersji językowej, z wyjątkiem sytuacji, gdy z bezwzględnie obowiązujących przepisów prawa wynika konieczność rozstrzygnięcia ich na podstawie innej wersji językowej.

20.3.

Ta usługa może zawierać tłumaczenia dostarczane przez Google. Google zrzeka się wszelkiej wyraźnej lub dorozumianej odpowiedzialności za tłumaczenie, w tym za jego dokładność, wiarygodność oraz wszelką przydatność handlową, przydatność do określonego celu oraz związaną z ewentualnymi naruszeniami.

#### Artykuł 21. WEWNĘTRZNY SYSTEM ROZPATRYWANIA SKARG

Spółka zapewnia funkcjonowanie wewnętrznego systemu rozpatrywania skarg w rozumieniu art. 11 ust. 1. Rozporządzenia Parlamentu Europejskiego i Rady (UE) 2019/1150 z dnia 20 czerwca 2019 r. w sprawie propagowania sprawiedliwości i przejrzystości dla użytkowników biznesowych korzystających z usług pośrednictwa internetowego. Skargi Użytkowników, które dotyczą kwestii wymienionych w przedmiotowym rozporządzeniu mogą być składane poprzez [https://na.allegro.pl/skarga](https://na.allegro.pl/skarga).

#### ARTYKUŁ 22. PREKURSORY MATERIAŁÓW WYBUCHOWYCH

Obrót prekursorami materiałów wybuchowych w rozumieniu Rozporządzenia Parlamentu Europejskiego i Rady (UE) 2019/1148 z dnia 20 czerwca 2019 r. w sprawie wprowadzania do obrotu i stosowania prekursorów materiałów wybuchowych, zmieniającego rozporządzenie (WE) nr 1907/2006 i uchylające rozporządzenie (UE) nr 98/2013 jest dopuszczalny wyłącznie po spełnieniu obowiązków i warunków określonych w tym rozporządzeniu.

Sprzedający zgodnie z prawem są zobowiązani do spełnienia wszystkich warunków oraz obowiązków określonych tym rozporządzeniem. W szczególności dotyczy to obowiązkowej weryfikacji kupujących i ich uprawnień do nabycia tych prekursorów, w tym ich tożsamości, oraz obowiązków informacyjnych wobec tych nabywców w odniesieniu do sprzedawanych im prekursorów. Nakładane przez prawo obowiązki dotyczą także informowania o tzw. podejrzanych transakcjach w rozumieniu przedmiotowego rozporządzenia.

Spełnienie warunków dotyczących obrotu prekursorami jest warunkiem legalnej oraz zgodnej z Regulaminem sprzedaży prekursorów na Allegro.

#### ARTYKUŁ 23. SYSTEM REKOMENDACJI

23.1.

Spółka stosuje System Rekomendacji Ofert, ogłoszeń i Produktów, który dostosowuje wyświetlane na interfejsie Oferty i Ogłoszenia z uwzględnieniem zachowań Użytkowników (“System Rekomendacji”).

System Rekomendacji uwzględnia następujące czynniki:

1. Dane o Ofercie: tytuł Oferty, cena Oferty, kategoria Oferty, liczba wyświetleń Oferty, liczba współwyświetleń Oferty z innymi Ofertami, liczba zakupów Oferty, liczba współzakupień Oferty z innymi Ofertami, liczba unikalnych Użytkowników wyświetlających Ofertę, liczba unikalnych Użytkowników, którzy kupili Ofertę, estymowany czas dostawy, miejsce wysyłki Towaru, estymowany koszt dostawy
    
2. Dane o Produkcie: tytuł Produktu, kategoria Produktu.
    

23.2.

Na stronie głównej Allegro System Rekomendacji uwzględnia również poza wymienionymi wyżej:

1. historię wyświetleń Ofert przez Użytkownika oraz historię zakupionych Ofert przez Użytkownika (jeśli wyraził zgodę na personalizację i działania marketingowe),
    
2. informacje o tym, czy oferta jest objęta programem Gwarancji Najniższej Ceny (w miejscu “Gwarancja najniższej Ceny dla Ciebie”).
    

23.3.

Na stronie Oferty System Rekomendacji uwzględnia również:

1. Informacje o tym, czy dana Oferta jest Sponsorowana (w miejscach: “Oferty sponsorowane, które mogą Cię zainteresować”, “Inne od”, “Oferty sponsorowane zainspirowane Twoimi wyszukiwaniami”)
    
2. Informacje o tym, czy dana Oferta pochodzi od tego samego Sprzedającego co Oferta na Stronie Produktu (“Inne przedmioty tego sprzedającego”) - występuje również na warstwie przedkoszykowej i w koszyku.
    

23.4.

W przypadku braku zgody na personalizację i działania marketingowe System Rekomendacji typuje Oferty, które najlepiej sprzedają się na danym Marketplace (tzw. bestsellery). Użytkownik ma możliwość wyłączenia personalizowanego Systemu Rekomendacji poprzez odznaczenie zgody.

[Regulamin Allegro - pdf](https://client-allegro.earchiwum.pl/doc/b6e1b1acca317e29f1bc5d6a33b19b82f17eb20613513a92fe0a6baac52ba5e0)

[![zamknij](https://a.allegroimg.com/original/34f3f5/bf439aab49d0a78bcd7501d51697/action-common-x-6c70096572)](#)

#### Dostosuj ustawienia wyświetlania

ustawienia dotyczą tylko tej przeglądarkiużyj preferencji systemowych

Automatycznie dostosujemy wygląd na podstawie ustawień systemowych Twojego urządzenia

motyw jasny

zapisz